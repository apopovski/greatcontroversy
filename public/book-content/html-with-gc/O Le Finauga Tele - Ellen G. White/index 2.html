<html><head><meta http-equiv="Content-Type" content="text/html;charset=utf-8" /><link href="style.css" rel="stylesheet" type="text/css" /><title>O Le Finauga Tele</title></head><body><div class="calibre" id="calibre_link-615"><div class="center">
	<p class="center1"><img class="center2" src="images/00000.jpeg" alt="Cover" title="Cover" /></p>
</div></div>


<div class="calibre1" id="calibre_link-616"><div class="chapter" id="calibre_link-617">
<p class="calibre2">&nbsp;</p>
<p class="calibre2">&nbsp;</p>
<p class="calibre2">&nbsp;</p>
	<h1 class="sectionhead">O Le Finauga Tele</h1>
<p class="calibre2">&nbsp;</p><p class="calibre2">&nbsp;</p>

	<h5 class="sectionhead1">Ellen G. White</h5>
<p class="calibre2">&nbsp;</p><p class="calibre2">&nbsp;</p>
<p class="calibre2">&nbsp;</p>

	<p class="center3" dir="ltr">Copyright © 2021, Ellen G. White Estate, Inc.</p>
</div></div>


<div class="calibre1" id="calibre_link-0">
<nav type="toc" id="calibre_link-618">
<ol class="no-num">
	<li class="calibre3"><a href="#calibre_link-1">Information about this Book</a></li>
	<li class="calibre3"><a href="#calibre_link-2">UPU TOMUA</a></li>
	<li class="calibre3"><a href="#calibre_link-3">FAATOMUAGA</a></li>
	<li class="calibre3"><a href="#calibre_link-4">Mataupu 1&mdash;O Le Faatafunaga O Ierusalema</a></li>
	<li class="calibre3"><a href="#calibre_link-5">Mataupu 2&mdash;Sauaga I Uluai Senituri</a></li>
	<li class="calibre3"><a href="#calibre_link-6">Mataupu 3&mdash;Ni Augatupulaga O Le Pogisa Faaleagaga</a></li>
	<li class="calibre3"><a href="#calibre_link-7">Mataupu 4&mdash;O Tagata Ualetenese</a></li>
	<li class="calibre3"><a href="#calibre_link-8">Mataupu 5&mdash;Ioane Uikilifi</a></li>
	<li class="calibre3"><a href="#calibre_link-9">Mataupu 6&mdash;O Hasi Ma Ierome</a></li>
	<li class="calibre3"><a href="#calibre_link-10">Mataupu 7&mdash;O Le Vavae’ese O Luteru Mai Roma</a></li>
	<li class="calibre3"><a href="#calibre_link-11">Mataupu 8&mdash;Tula’i Luteru I Luma O Le Fono Aoao Faitulafono</a></li>
	<li class="calibre3"><a href="#calibre_link-12">Mataupu 9&mdash;O le Failauga O Le Toe Fuataiga Mai Suiselani</a></li>
	<li class="calibre3"><a href="#calibre_link-13">Mataupu 10&mdash;Faagasologa O Le Galuega Toe Fuata’i I Siamani</a></li>
	<li class="calibre3"><a href="#calibre_link-14">Mataupu 11&mdash;O Le Mau A Alii Sili</a></li>
	<li class="calibre3"><a href="#calibre_link-15">Mataupu 12&mdash;Galuega O Le Toe Fuata’iga I Farani</a></li>
	<li class="calibre3"><a href="#calibre_link-16">Mataupu 13&mdash;O Holani Ma Sikane-Tineivia</a></li>
	<li class="calibre3"><a href="#calibre_link-17">Mataupu 14&mdash;O Nisi Ta’ita’i O Le Galuega O Le Toe Fuata’iga I Egelani</a></li>
	<li class="calibre3"><a href="#calibre_link-18">Mataupu 15&mdash;O Le Tusi Paia Ma Le Fouvalega Tele I Farani</a></li>
	<li class="calibre3"><a href="#calibre_link-19">Mataupu 16&mdash;Sola’aga a Le ’Au Femalaga’i I Amerika</a></li>
	<li class="calibre3"><a href="#calibre_link-20">Mataupu 17&mdash;Avefe’au O Le Taeao</a></li>
	<li class="calibre3"><a href="#calibre_link-21">Mataupu 18&mdash;Se Failauga O Le Toe Fuata’iga I Amerika</a></li>
	<li class="calibre3"><a href="#calibre_link-22">Mataupu 19&mdash;O le Malamalama I Le Mea Pogisa</a></li>
	<li class="calibre3"><a href="#calibre_link-23">Mataupu 20&mdash;O Se Fafagu Faaleagaga I Le Lalolagi</a></li>
	<li class="calibre3"><a href="#calibre_link-24">Mataupu 21&mdash;Se Lapata’iga Ua Teena</a></li>
	<li class="calibre3"><a href="#calibre_link-25">Mataupu 22&mdash;Ua Faataunuuina Valo’aga</a></li>
	<li class="calibre3"><a href="#calibre_link-26">Mataupu 23&mdash;O le A Le Uiga O Le Malumalu?</a></li>
	<li class="calibre3"><a href="#calibre_link-27">Mataupu 24&mdash;Totonu O Le Mea E Silisili Ona Pa’ia</a></li>
	<li class="calibre3"><a href="#calibre_link-28">Mataupu 25&mdash;O le Tulafono Le Maliua A Le Atua</a></li>
	<li class="calibre3"><a href="#calibre_link-29">Mataupu 26&mdash;Se Galuega Toe Fuata’i</a></li>
	<li class="calibre3"><a href="#calibre_link-30">Mataupu 27&mdash;Toe Faafouga Faaleagaga I Ona Po Nei</a></li>
	<li class="calibre3"><a href="#calibre_link-31">Mataupu 28&mdash;O Le Faamasinoga Su’esu’e</a></li>
	<li class="calibre3"><a href="#calibre_link-32">Mataupu 29&mdash;O Le Amataga O Le Agasala</a></li>
	<li class="calibre3"><a href="#calibre_link-33">Mataupu 30&mdash;Feitaga’i I Le Va O Le Tagata Ma Satani</a></li>
	<li class="calibre3"><a href="#calibre_link-34">Mataupu 31&mdash;Faagaioiga Lilo A Agaga Leaga</a></li>
	<li class="calibre3"><a href="#calibre_link-35">Mataupu 32&mdash;Mailei A Satani</a></li>
	<li class="calibre3"><a href="#calibre_link-36">Mataupu 33&mdash;O le Ulua’i Pepelo</a></li>
	<li class="calibre3"><a href="#calibre_link-37">Mataupu 34&mdash;E Mafai Ea E Tagata Ua Oti Ona Tāutala Mai la I Tatou?</a></li>
	<li class="calibre3"><a href="#calibre_link-38">Mataupu 35&mdash;O Sini O Le Pule Faapope</a></li>
	<li class="calibre3"><a href="#calibre_link-39">Mataupu 36&mdash;O Le Taua Ua Faamālumalu Mai</a></li>
	<li class="calibre3"><a href="#calibre_link-40">Mataupu 37&mdash;O Le Tusi Paia E Malutia Ai</a></li>
	<li class="calibre3"><a href="#calibre_link-41">Mataupu 38&mdash;O Le Lapata’iga Mulimuli</a></li>
	<li class="calibre3"><a href="#calibre_link-42">Mataupu 39&mdash;O Le Taimi O Puapuaga</a></li>
	<li class="calibre3"><a href="#calibre_link-43">Mataupu 40&mdash;Ua Lavea’iina Tagata O Le Atua</a></li>
	<li class="calibre3"><a href="#calibre_link-44">Mataupu 41&mdash;O Le Faatafunaga O Le Lalolagi</a></li>
	<li class="calibre3"><a href="#calibre_link-45">Mataupu 42&mdash;Ua Faai’uina Le Finauga Tele</a></li>
</ol>
</nav>
<nav role="doc-pagelist" aria-label="Page list" type="page-list" hidden="">
<ol class="calibre4">
	<li class="calibre3"><a href="#calibre_link-46">vi</a></li>
	<li class="calibre3"><a href="#calibre_link-47">vii</a></li>
	<li class="calibre3"><a href="#calibre_link-48">viii</a></li>
	<li class="calibre3"><a href="#calibre_link-49">ix</a></li>
	<li class="calibre3"><a href="#calibre_link-50">x</a></li>
	<li class="calibre3"><a href="#calibre_link-51">xi</a></li>
	<li class="calibre3"><a href="#calibre_link-52">1</a></li>
	<li class="calibre3"><a href="#calibre_link-53">2</a></li>
	<li class="calibre3"><a href="#calibre_link-54">3</a></li>
	<li class="calibre3"><a href="#calibre_link-55">4</a></li>
	<li class="calibre3"><a href="#calibre_link-56">5</a></li>
	<li class="calibre3"><a href="#calibre_link-57">6</a></li>
	<li class="calibre3"><a href="#calibre_link-58">7</a></li>
	<li class="calibre3"><a href="#calibre_link-59">8</a></li>
	<li class="calibre3"><a href="#calibre_link-60">9</a></li>
	<li class="calibre3"><a href="#calibre_link-61">10</a></li>
	<li class="calibre3"><a href="#calibre_link-62">11</a></li>
	<li class="calibre3"><a href="#calibre_link-63">12</a></li>
	<li class="calibre3"><a href="#calibre_link-64">13</a></li>
	<li class="calibre3"><a href="#calibre_link-65">14</a></li>
	<li class="calibre3"><a href="#calibre_link-66">15</a></li>
	<li class="calibre3"><a href="#calibre_link-67">16</a></li>
	<li class="calibre3"><a href="#calibre_link-68">17</a></li>
	<li class="calibre3"><a href="#calibre_link-69">18</a></li>
	<li class="calibre3"><a href="#calibre_link-70">19</a></li>
	<li class="calibre3"><a href="#calibre_link-71">20</a></li>
	<li class="calibre3"><a href="#calibre_link-72">21</a></li>
	<li class="calibre3"><a href="#calibre_link-73">22</a></li>
	<li class="calibre3"><a href="#calibre_link-74">23</a></li>
	<li class="calibre3"><a href="#calibre_link-75">24</a></li>
	<li class="calibre3"><a href="#calibre_link-76">25</a></li>
	<li class="calibre3"><a href="#calibre_link-77">26</a></li>
	<li class="calibre3"><a href="#calibre_link-78">27</a></li>
	<li class="calibre3"><a href="#calibre_link-79">28</a></li>
	<li class="calibre3"><a href="#calibre_link-80">29</a></li>
	<li class="calibre3"><a href="#calibre_link-81">30</a></li>
	<li class="calibre3"><a href="#calibre_link-82">31</a></li>
	<li class="calibre3"><a href="#calibre_link-83">32</a></li>
	<li class="calibre3"><a href="#calibre_link-84">33</a></li>
	<li class="calibre3"><a href="#calibre_link-85">34</a></li>
	<li class="calibre3"><a href="#calibre_link-86">35</a></li>
	<li class="calibre3"><a href="#calibre_link-87">36</a></li>
	<li class="calibre3"><a href="#calibre_link-88">37</a></li>
	<li class="calibre3"><a href="#calibre_link-89">38</a></li>
	<li class="calibre3"><a href="#calibre_link-90">39</a></li>
	<li class="calibre3"><a href="#calibre_link-91">40</a></li>
	<li class="calibre3"><a href="#calibre_link-92">41</a></li>
	<li class="calibre3"><a href="#calibre_link-93">42</a></li>
	<li class="calibre3"><a href="#calibre_link-94">43</a></li>
	<li class="calibre3"><a href="#calibre_link-95">44</a></li>
	<li class="calibre3"><a href="#calibre_link-96">45</a></li>
	<li class="calibre3"><a href="#calibre_link-97">46</a></li>
	<li class="calibre3"><a href="#calibre_link-98">47</a></li>
	<li class="calibre3"><a href="#calibre_link-99">48</a></li>
	<li class="calibre3"><a href="#calibre_link-100">49</a></li>
	<li class="calibre3"><a href="#calibre_link-101">50</a></li>
	<li class="calibre3"><a href="#calibre_link-102">51</a></li>
	<li class="calibre3"><a href="#calibre_link-103">52</a></li>
	<li class="calibre3"><a href="#calibre_link-104">53</a></li>
	<li class="calibre3"><a href="#calibre_link-105">54</a></li>
	<li class="calibre3"><a href="#calibre_link-106">55</a></li>
	<li class="calibre3"><a href="#calibre_link-107">56</a></li>
	<li class="calibre3"><a href="#calibre_link-108">57</a></li>
	<li class="calibre3"><a href="#calibre_link-109">58</a></li>
	<li class="calibre3"><a href="#calibre_link-110">59</a></li>
	<li class="calibre3"><a href="#calibre_link-111">60</a></li>
	<li class="calibre3"><a href="#calibre_link-112">61</a></li>
	<li class="calibre3"><a href="#calibre_link-113">62</a></li>
	<li class="calibre3"><a href="#calibre_link-114">63</a></li>
	<li class="calibre3"><a href="#calibre_link-115">64</a></li>
	<li class="calibre3"><a href="#calibre_link-116">65</a></li>
	<li class="calibre3"><a href="#calibre_link-117">66</a></li>
	<li class="calibre3"><a href="#calibre_link-118">67</a></li>
	<li class="calibre3"><a href="#calibre_link-119">68</a></li>
	<li class="calibre3"><a href="#calibre_link-120">69</a></li>
	<li class="calibre3"><a href="#calibre_link-121">70</a></li>
	<li class="calibre3"><a href="#calibre_link-122">71</a></li>
	<li class="calibre3"><a href="#calibre_link-123">72</a></li>
	<li class="calibre3"><a href="#calibre_link-124">73</a></li>
	<li class="calibre3"><a href="#calibre_link-125">74</a></li>
	<li class="calibre3"><a href="#calibre_link-126">75</a></li>
	<li class="calibre3"><a href="#calibre_link-127">76</a></li>
	<li class="calibre3"><a href="#calibre_link-128">77</a></li>
	<li class="calibre3"><a href="#calibre_link-129">78</a></li>
	<li class="calibre3"><a href="#calibre_link-130">79</a></li>
	<li class="calibre3"><a href="#calibre_link-131">80</a></li>
	<li class="calibre3"><a href="#calibre_link-132">81</a></li>
	<li class="calibre3"><a href="#calibre_link-133">82</a></li>
	<li class="calibre3"><a href="#calibre_link-134">83</a></li>
	<li class="calibre3"><a href="#calibre_link-135">84</a></li>
	<li class="calibre3"><a href="#calibre_link-136">85</a></li>
	<li class="calibre3"><a href="#calibre_link-137">86</a></li>
	<li class="calibre3"><a href="#calibre_link-138">87</a></li>
	<li class="calibre3"><a href="#calibre_link-139">88</a></li>
	<li class="calibre3"><a href="#calibre_link-140">89</a></li>
	<li class="calibre3"><a href="#calibre_link-141">90</a></li>
	<li class="calibre3"><a href="#calibre_link-142">91</a></li>
	<li class="calibre3"><a href="#calibre_link-143">92</a></li>
	<li class="calibre3"><a href="#calibre_link-144">93</a></li>
	<li class="calibre3"><a href="#calibre_link-145">94</a></li>
	<li class="calibre3"><a href="#calibre_link-146">95</a></li>
	<li class="calibre3"><a href="#calibre_link-147">96</a></li>
	<li class="calibre3"><a href="#calibre_link-148">97</a></li>
	<li class="calibre3"><a href="#calibre_link-149">98</a></li>
	<li class="calibre3"><a href="#calibre_link-150">99</a></li>
	<li class="calibre3"><a href="#calibre_link-151">100</a></li>
	<li class="calibre3"><a href="#calibre_link-152">101</a></li>
	<li class="calibre3"><a href="#calibre_link-153">102</a></li>
	<li class="calibre3"><a href="#calibre_link-154">103</a></li>
	<li class="calibre3"><a href="#calibre_link-155">104</a></li>
	<li class="calibre3"><a href="#calibre_link-156">105</a></li>
	<li class="calibre3"><a href="#calibre_link-157">106</a></li>
	<li class="calibre3"><a href="#calibre_link-158">107</a></li>
	<li class="calibre3"><a href="#calibre_link-159">108</a></li>
	<li class="calibre3"><a href="#calibre_link-160">109</a></li>
	<li class="calibre3"><a href="#calibre_link-161">110</a></li>
	<li class="calibre3"><a href="#calibre_link-162">111</a></li>
	<li class="calibre3"><a href="#calibre_link-163">112</a></li>
	<li class="calibre3"><a href="#calibre_link-164">113</a></li>
	<li class="calibre3"><a href="#calibre_link-165">114</a></li>
	<li class="calibre3"><a href="#calibre_link-166">115</a></li>
	<li class="calibre3"><a href="#calibre_link-167">116</a></li>
	<li class="calibre3"><a href="#calibre_link-168">117</a></li>
	<li class="calibre3"><a href="#calibre_link-169">118</a></li>
	<li class="calibre3"><a href="#calibre_link-170">119</a></li>
	<li class="calibre3"><a href="#calibre_link-171">120</a></li>
	<li class="calibre3"><a href="#calibre_link-172">121</a></li>
	<li class="calibre3"><a href="#calibre_link-173">122</a></li>
	<li class="calibre3"><a href="#calibre_link-174">123</a></li>
	<li class="calibre3"><a href="#calibre_link-175">124</a></li>
	<li class="calibre3"><a href="#calibre_link-176">125</a></li>
	<li class="calibre3"><a href="#calibre_link-177">126</a></li>
	<li class="calibre3"><a href="#calibre_link-178">127</a></li>
	<li class="calibre3"><a href="#calibre_link-179">128</a></li>
	<li class="calibre3"><a href="#calibre_link-180">129</a></li>
	<li class="calibre3"><a href="#calibre_link-181">130</a></li>
	<li class="calibre3"><a href="#calibre_link-182">131</a></li>
	<li class="calibre3"><a href="#calibre_link-183">132</a></li>
	<li class="calibre3"><a href="#calibre_link-184">133</a></li>
	<li class="calibre3"><a href="#calibre_link-185">134</a></li>
	<li class="calibre3"><a href="#calibre_link-186">135</a></li>
	<li class="calibre3"><a href="#calibre_link-187">136</a></li>
	<li class="calibre3"><a href="#calibre_link-188">137</a></li>
	<li class="calibre3"><a href="#calibre_link-189">138</a></li>
	<li class="calibre3"><a href="#calibre_link-190">139</a></li>
	<li class="calibre3"><a href="#calibre_link-191">140</a></li>
	<li class="calibre3"><a href="#calibre_link-192">141</a></li>
	<li class="calibre3"><a href="#calibre_link-193">142</a></li>
	<li class="calibre3"><a href="#calibre_link-194">143</a></li>
	<li class="calibre3"><a href="#calibre_link-195">144</a></li>
	<li class="calibre3"><a href="#calibre_link-196">145</a></li>
	<li class="calibre3"><a href="#calibre_link-197">146</a></li>
	<li class="calibre3"><a href="#calibre_link-198">147</a></li>
	<li class="calibre3"><a href="#calibre_link-199">148</a></li>
	<li class="calibre3"><a href="#calibre_link-200">149</a></li>
	<li class="calibre3"><a href="#calibre_link-201">150</a></li>
	<li class="calibre3"><a href="#calibre_link-202">151</a></li>
	<li class="calibre3"><a href="#calibre_link-203">152</a></li>
	<li class="calibre3"><a href="#calibre_link-204">153</a></li>
	<li class="calibre3"><a href="#calibre_link-205">154</a></li>
	<li class="calibre3"><a href="#calibre_link-206">155</a></li>
	<li class="calibre3"><a href="#calibre_link-207">156</a></li>
	<li class="calibre3"><a href="#calibre_link-208">157</a></li>
	<li class="calibre3"><a href="#calibre_link-209">158</a></li>
	<li class="calibre3"><a href="#calibre_link-210">159</a></li>
	<li class="calibre3"><a href="#calibre_link-211">160</a></li>
	<li class="calibre3"><a href="#calibre_link-212">161</a></li>
	<li class="calibre3"><a href="#calibre_link-213">162</a></li>
	<li class="calibre3"><a href="#calibre_link-214">163</a></li>
	<li class="calibre3"><a href="#calibre_link-215">164</a></li>
	<li class="calibre3"><a href="#calibre_link-216">165</a></li>
	<li class="calibre3"><a href="#calibre_link-217">166</a></li>
	<li class="calibre3"><a href="#calibre_link-218">167</a></li>
	<li class="calibre3"><a href="#calibre_link-219">168</a></li>
	<li class="calibre3"><a href="#calibre_link-220">169</a></li>
	<li class="calibre3"><a href="#calibre_link-221">170</a></li>
	<li class="calibre3"><a href="#calibre_link-222">171</a></li>
	<li class="calibre3"><a href="#calibre_link-223">172</a></li>
	<li class="calibre3"><a href="#calibre_link-224">173</a></li>
	<li class="calibre3"><a href="#calibre_link-225">174</a></li>
	<li class="calibre3"><a href="#calibre_link-226">175</a></li>
	<li class="calibre3"><a href="#calibre_link-227">176</a></li>
	<li class="calibre3"><a href="#calibre_link-228">177</a></li>
	<li class="calibre3"><a href="#calibre_link-229">178</a></li>
	<li class="calibre3"><a href="#calibre_link-230">179</a></li>
	<li class="calibre3"><a href="#calibre_link-231">180</a></li>
	<li class="calibre3"><a href="#calibre_link-232">181</a></li>
	<li class="calibre3"><a href="#calibre_link-233">182</a></li>
	<li class="calibre3"><a href="#calibre_link-234">183</a></li>
	<li class="calibre3"><a href="#calibre_link-235">184</a></li>
	<li class="calibre3"><a href="#calibre_link-236">185</a></li>
	<li class="calibre3"><a href="#calibre_link-237">186</a></li>
	<li class="calibre3"><a href="#calibre_link-238">187</a></li>
	<li class="calibre3"><a href="#calibre_link-239">188</a></li>
	<li class="calibre3"><a href="#calibre_link-240">189</a></li>
	<li class="calibre3"><a href="#calibre_link-241">190</a></li>
	<li class="calibre3"><a href="#calibre_link-242">191</a></li>
	<li class="calibre3"><a href="#calibre_link-243">192</a></li>
	<li class="calibre3"><a href="#calibre_link-244">193</a></li>
	<li class="calibre3"><a href="#calibre_link-245">194</a></li>
	<li class="calibre3"><a href="#calibre_link-246">195</a></li>
	<li class="calibre3"><a href="#calibre_link-247">196</a></li>
	<li class="calibre3"><a href="#calibre_link-248">197</a></li>
	<li class="calibre3"><a href="#calibre_link-249">198</a></li>
	<li class="calibre3"><a href="#calibre_link-250">199</a></li>
	<li class="calibre3"><a href="#calibre_link-251">200</a></li>
	<li class="calibre3"><a href="#calibre_link-252">201</a></li>
	<li class="calibre3"><a href="#calibre_link-253">202</a></li>
	<li class="calibre3"><a href="#calibre_link-254">203</a></li>
	<li class="calibre3"><a href="#calibre_link-255">204</a></li>
	<li class="calibre3"><a href="#calibre_link-256">205</a></li>
	<li class="calibre3"><a href="#calibre_link-257">206</a></li>
	<li class="calibre3"><a href="#calibre_link-258">207</a></li>
	<li class="calibre3"><a href="#calibre_link-259">208</a></li>
	<li class="calibre3"><a href="#calibre_link-260">209</a></li>
	<li class="calibre3"><a href="#calibre_link-261">210</a></li>
	<li class="calibre3"><a href="#calibre_link-262">211</a></li>
	<li class="calibre3"><a href="#calibre_link-263">212</a></li>
	<li class="calibre3"><a href="#calibre_link-264">213</a></li>
	<li class="calibre3"><a href="#calibre_link-265">214</a></li>
	<li class="calibre3"><a href="#calibre_link-266">215</a></li>
	<li class="calibre3"><a href="#calibre_link-267">216</a></li>
	<li class="calibre3"><a href="#calibre_link-268">217</a></li>
	<li class="calibre3"><a href="#calibre_link-269">218</a></li>
	<li class="calibre3"><a href="#calibre_link-270">219</a></li>
	<li class="calibre3"><a href="#calibre_link-271">220</a></li>
	<li class="calibre3"><a href="#calibre_link-272">221</a></li>
	<li class="calibre3"><a href="#calibre_link-273">222</a></li>
	<li class="calibre3"><a href="#calibre_link-274">223</a></li>
	<li class="calibre3"><a href="#calibre_link-275">224</a></li>
	<li class="calibre3"><a href="#calibre_link-276">225</a></li>
	<li class="calibre3"><a href="#calibre_link-277">226</a></li>
	<li class="calibre3"><a href="#calibre_link-278">227</a></li>
	<li class="calibre3"><a href="#calibre_link-279">228</a></li>
	<li class="calibre3"><a href="#calibre_link-280">229</a></li>
	<li class="calibre3"><a href="#calibre_link-281">230</a></li>
	<li class="calibre3"><a href="#calibre_link-282">231</a></li>
	<li class="calibre3"><a href="#calibre_link-283">232</a></li>
	<li class="calibre3"><a href="#calibre_link-284">233</a></li>
	<li class="calibre3"><a href="#calibre_link-285">234</a></li>
	<li class="calibre3"><a href="#calibre_link-286">235</a></li>
	<li class="calibre3"><a href="#calibre_link-287">236</a></li>
	<li class="calibre3"><a href="#calibre_link-288">237</a></li>
	<li class="calibre3"><a href="#calibre_link-289">238</a></li>
	<li class="calibre3"><a href="#calibre_link-290">239</a></li>
	<li class="calibre3"><a href="#calibre_link-291">240</a></li>
	<li class="calibre3"><a href="#calibre_link-292">241</a></li>
	<li class="calibre3"><a href="#calibre_link-293">242</a></li>
	<li class="calibre3"><a href="#calibre_link-294">243</a></li>
	<li class="calibre3"><a href="#calibre_link-295">244</a></li>
	<li class="calibre3"><a href="#calibre_link-296">245</a></li>
	<li class="calibre3"><a href="#calibre_link-297">246</a></li>
	<li class="calibre3"><a href="#calibre_link-298">247</a></li>
	<li class="calibre3"><a href="#calibre_link-299">248</a></li>
	<li class="calibre3"><a href="#calibre_link-300">249</a></li>
	<li class="calibre3"><a href="#calibre_link-301">250</a></li>
	<li class="calibre3"><a href="#calibre_link-302">251</a></li>
	<li class="calibre3"><a href="#calibre_link-303">252</a></li>
	<li class="calibre3"><a href="#calibre_link-304">253</a></li>
	<li class="calibre3"><a href="#calibre_link-305">254</a></li>
	<li class="calibre3"><a href="#calibre_link-306">255</a></li>
	<li class="calibre3"><a href="#calibre_link-307">256</a></li>
	<li class="calibre3"><a href="#calibre_link-308">257</a></li>
	<li class="calibre3"><a href="#calibre_link-309">258</a></li>
	<li class="calibre3"><a href="#calibre_link-310">259</a></li>
	<li class="calibre3"><a href="#calibre_link-311">260</a></li>
	<li class="calibre3"><a href="#calibre_link-312">261</a></li>
	<li class="calibre3"><a href="#calibre_link-313">262</a></li>
	<li class="calibre3"><a href="#calibre_link-314">263</a></li>
	<li class="calibre3"><a href="#calibre_link-315">264</a></li>
	<li class="calibre3"><a href="#calibre_link-316">265</a></li>
	<li class="calibre3"><a href="#calibre_link-317">266</a></li>
	<li class="calibre3"><a href="#calibre_link-318">267</a></li>
	<li class="calibre3"><a href="#calibre_link-319">268</a></li>
	<li class="calibre3"><a href="#calibre_link-320">269</a></li>
	<li class="calibre3"><a href="#calibre_link-321">270</a></li>
	<li class="calibre3"><a href="#calibre_link-322">271</a></li>
	<li class="calibre3"><a href="#calibre_link-323">272</a></li>
	<li class="calibre3"><a href="#calibre_link-324">273</a></li>
	<li class="calibre3"><a href="#calibre_link-325">274</a></li>
	<li class="calibre3"><a href="#calibre_link-326">275</a></li>
	<li class="calibre3"><a href="#calibre_link-327">276</a></li>
	<li class="calibre3"><a href="#calibre_link-328">277</a></li>
	<li class="calibre3"><a href="#calibre_link-329">278</a></li>
	<li class="calibre3"><a href="#calibre_link-330">279</a></li>
	<li class="calibre3"><a href="#calibre_link-331">280</a></li>
	<li class="calibre3"><a href="#calibre_link-332">281</a></li>
	<li class="calibre3"><a href="#calibre_link-333">282</a></li>
	<li class="calibre3"><a href="#calibre_link-334">283</a></li>
	<li class="calibre3"><a href="#calibre_link-335">284</a></li>
	<li class="calibre3"><a href="#calibre_link-336">285</a></li>
	<li class="calibre3"><a href="#calibre_link-337">286</a></li>
	<li class="calibre3"><a href="#calibre_link-338">287</a></li>
	<li class="calibre3"><a href="#calibre_link-339">288</a></li>
	<li class="calibre3"><a href="#calibre_link-340">289</a></li>
	<li class="calibre3"><a href="#calibre_link-341">290</a></li>
	<li class="calibre3"><a href="#calibre_link-342">291</a></li>
	<li class="calibre3"><a href="#calibre_link-343">292</a></li>
	<li class="calibre3"><a href="#calibre_link-344">293</a></li>
	<li class="calibre3"><a href="#calibre_link-345">294</a></li>
	<li class="calibre3"><a href="#calibre_link-346">295</a></li>
	<li class="calibre3"><a href="#calibre_link-347">296</a></li>
	<li class="calibre3"><a href="#calibre_link-348">297</a></li>
	<li class="calibre3"><a href="#calibre_link-349">298</a></li>
	<li class="calibre3"><a href="#calibre_link-350">299</a></li>
	<li class="calibre3"><a href="#calibre_link-351">300</a></li>
	<li class="calibre3"><a href="#calibre_link-352">301</a></li>
	<li class="calibre3"><a href="#calibre_link-353">302</a></li>
	<li class="calibre3"><a href="#calibre_link-354">303</a></li>
	<li class="calibre3"><a href="#calibre_link-355">304</a></li>
	<li class="calibre3"><a href="#calibre_link-356">305</a></li>
	<li class="calibre3"><a href="#calibre_link-357">306</a></li>
	<li class="calibre3"><a href="#calibre_link-358">307</a></li>
	<li class="calibre3"><a href="#calibre_link-359">308</a></li>
	<li class="calibre3"><a href="#calibre_link-360">309</a></li>
	<li class="calibre3"><a href="#calibre_link-361">310</a></li>
	<li class="calibre3"><a href="#calibre_link-362">311</a></li>
	<li class="calibre3"><a href="#calibre_link-363">312</a></li>
	<li class="calibre3"><a href="#calibre_link-364">313</a></li>
	<li class="calibre3"><a href="#calibre_link-365">314</a></li>
	<li class="calibre3"><a href="#calibre_link-366">315</a></li>
	<li class="calibre3"><a href="#calibre_link-367">316</a></li>
	<li class="calibre3"><a href="#calibre_link-368">317</a></li>
	<li class="calibre3"><a href="#calibre_link-369">318</a></li>
	<li class="calibre3"><a href="#calibre_link-370">319</a></li>
	<li class="calibre3"><a href="#calibre_link-371">320</a></li>
	<li class="calibre3"><a href="#calibre_link-372">321</a></li>
	<li class="calibre3"><a href="#calibre_link-373">322</a></li>
	<li class="calibre3"><a href="#calibre_link-374">323</a></li>
	<li class="calibre3"><a href="#calibre_link-375">324</a></li>
	<li class="calibre3"><a href="#calibre_link-376">325</a></li>
	<li class="calibre3"><a href="#calibre_link-377">326</a></li>
	<li class="calibre3"><a href="#calibre_link-378">327</a></li>
	<li class="calibre3"><a href="#calibre_link-379">328</a></li>
	<li class="calibre3"><a href="#calibre_link-380">329</a></li>
	<li class="calibre3"><a href="#calibre_link-381">330</a></li>
	<li class="calibre3"><a href="#calibre_link-382">331</a></li>
	<li class="calibre3"><a href="#calibre_link-383">332</a></li>
	<li class="calibre3"><a href="#calibre_link-384">333</a></li>
	<li class="calibre3"><a href="#calibre_link-385">334</a></li>
	<li class="calibre3"><a href="#calibre_link-386">335</a></li>
	<li class="calibre3"><a href="#calibre_link-387">336</a></li>
	<li class="calibre3"><a href="#calibre_link-388">337</a></li>
	<li class="calibre3"><a href="#calibre_link-389">338</a></li>
	<li class="calibre3"><a href="#calibre_link-390">339</a></li>
	<li class="calibre3"><a href="#calibre_link-391">340</a></li>
	<li class="calibre3"><a href="#calibre_link-392">341</a></li>
	<li class="calibre3"><a href="#calibre_link-393">342</a></li>
	<li class="calibre3"><a href="#calibre_link-394">343</a></li>
	<li class="calibre3"><a href="#calibre_link-395">344</a></li>
	<li class="calibre3"><a href="#calibre_link-396">345</a></li>
	<li class="calibre3"><a href="#calibre_link-397">346</a></li>
	<li class="calibre3"><a href="#calibre_link-398">347</a></li>
	<li class="calibre3"><a href="#calibre_link-399">348</a></li>
	<li class="calibre3"><a href="#calibre_link-400">349</a></li>
	<li class="calibre3"><a href="#calibre_link-401">350</a></li>
	<li class="calibre3"><a href="#calibre_link-402">351</a></li>
	<li class="calibre3"><a href="#calibre_link-403">352</a></li>
	<li class="calibre3"><a href="#calibre_link-404">353</a></li>
	<li class="calibre3"><a href="#calibre_link-405">354</a></li>
	<li class="calibre3"><a href="#calibre_link-406">355</a></li>
	<li class="calibre3"><a href="#calibre_link-407">356</a></li>
	<li class="calibre3"><a href="#calibre_link-408">357</a></li>
	<li class="calibre3"><a href="#calibre_link-409">358</a></li>
	<li class="calibre3"><a href="#calibre_link-410">359</a></li>
	<li class="calibre3"><a href="#calibre_link-411">360</a></li>
	<li class="calibre3"><a href="#calibre_link-412">361</a></li>
	<li class="calibre3"><a href="#calibre_link-413">362</a></li>
	<li class="calibre3"><a href="#calibre_link-414">363</a></li>
	<li class="calibre3"><a href="#calibre_link-415">364</a></li>
	<li class="calibre3"><a href="#calibre_link-416">365</a></li>
	<li class="calibre3"><a href="#calibre_link-417">366</a></li>
	<li class="calibre3"><a href="#calibre_link-418">367</a></li>
	<li class="calibre3"><a href="#calibre_link-419">368</a></li>
	<li class="calibre3"><a href="#calibre_link-420">369</a></li>
	<li class="calibre3"><a href="#calibre_link-421">370</a></li>
	<li class="calibre3"><a href="#calibre_link-422">371</a></li>
	<li class="calibre3"><a href="#calibre_link-423">372</a></li>
	<li class="calibre3"><a href="#calibre_link-424">373</a></li>
	<li class="calibre3"><a href="#calibre_link-425">374</a></li>
	<li class="calibre3"><a href="#calibre_link-426">375</a></li>
	<li class="calibre3"><a href="#calibre_link-427">376</a></li>
	<li class="calibre3"><a href="#calibre_link-428">377</a></li>
	<li class="calibre3"><a href="#calibre_link-429">378</a></li>
	<li class="calibre3"><a href="#calibre_link-430">379</a></li>
	<li class="calibre3"><a href="#calibre_link-431">380</a></li>
	<li class="calibre3"><a href="#calibre_link-432">381</a></li>
	<li class="calibre3"><a href="#calibre_link-433">382</a></li>
	<li class="calibre3"><a href="#calibre_link-434">383</a></li>
	<li class="calibre3"><a href="#calibre_link-435">384</a></li>
	<li class="calibre3"><a href="#calibre_link-436">385</a></li>
	<li class="calibre3"><a href="#calibre_link-437">386</a></li>
	<li class="calibre3"><a href="#calibre_link-438">387</a></li>
	<li class="calibre3"><a href="#calibre_link-439">388</a></li>
	<li class="calibre3"><a href="#calibre_link-440">389</a></li>
	<li class="calibre3"><a href="#calibre_link-441">390</a></li>
	<li class="calibre3"><a href="#calibre_link-442">391</a></li>
	<li class="calibre3"><a href="#calibre_link-443">392</a></li>
	<li class="calibre3"><a href="#calibre_link-444">393</a></li>
	<li class="calibre3"><a href="#calibre_link-445">394</a></li>
	<li class="calibre3"><a href="#calibre_link-446">395</a></li>
	<li class="calibre3"><a href="#calibre_link-447">396</a></li>
	<li class="calibre3"><a href="#calibre_link-448">397</a></li>
	<li class="calibre3"><a href="#calibre_link-449">398</a></li>
	<li class="calibre3"><a href="#calibre_link-450">399</a></li>
	<li class="calibre3"><a href="#calibre_link-451">400</a></li>
	<li class="calibre3"><a href="#calibre_link-452">401</a></li>
	<li class="calibre3"><a href="#calibre_link-453">402</a></li>
	<li class="calibre3"><a href="#calibre_link-454">403</a></li>
	<li class="calibre3"><a href="#calibre_link-455">404</a></li>
	<li class="calibre3"><a href="#calibre_link-456">405</a></li>
	<li class="calibre3"><a href="#calibre_link-457">406</a></li>
	<li class="calibre3"><a href="#calibre_link-458">407</a></li>
	<li class="calibre3"><a href="#calibre_link-459">408</a></li>
	<li class="calibre3"><a href="#calibre_link-460">409</a></li>
	<li class="calibre3"><a href="#calibre_link-461">410</a></li>
	<li class="calibre3"><a href="#calibre_link-462">411</a></li>
	<li class="calibre3"><a href="#calibre_link-463">412</a></li>
	<li class="calibre3"><a href="#calibre_link-464">413</a></li>
	<li class="calibre3"><a href="#calibre_link-465">414</a></li>
	<li class="calibre3"><a href="#calibre_link-466">415</a></li>
	<li class="calibre3"><a href="#calibre_link-467">416</a></li>
	<li class="calibre3"><a href="#calibre_link-468">417</a></li>
	<li class="calibre3"><a href="#calibre_link-469">418</a></li>
	<li class="calibre3"><a href="#calibre_link-470">419</a></li>
	<li class="calibre3"><a href="#calibre_link-471">420</a></li>
	<li class="calibre3"><a href="#calibre_link-472">421</a></li>
	<li class="calibre3"><a href="#calibre_link-473">422</a></li>
	<li class="calibre3"><a href="#calibre_link-474">423</a></li>
	<li class="calibre3"><a href="#calibre_link-475">424</a></li>
	<li class="calibre3"><a href="#calibre_link-476">425</a></li>
	<li class="calibre3"><a href="#calibre_link-477">426</a></li>
	<li class="calibre3"><a href="#calibre_link-478">427</a></li>
	<li class="calibre3"><a href="#calibre_link-479">428</a></li>
	<li class="calibre3"><a href="#calibre_link-480">429</a></li>
	<li class="calibre3"><a href="#calibre_link-481">430</a></li>
	<li class="calibre3"><a href="#calibre_link-482">431</a></li>
	<li class="calibre3"><a href="#calibre_link-483">432</a></li>
	<li class="calibre3"><a href="#calibre_link-484">433</a></li>
	<li class="calibre3"><a href="#calibre_link-485">434</a></li>
	<li class="calibre3"><a href="#calibre_link-486">435</a></li>
	<li class="calibre3"><a href="#calibre_link-487">436</a></li>
	<li class="calibre3"><a href="#calibre_link-488">437</a></li>
	<li class="calibre3"><a href="#calibre_link-489">438</a></li>
	<li class="calibre3"><a href="#calibre_link-490">439</a></li>
	<li class="calibre3"><a href="#calibre_link-491">440</a></li>
	<li class="calibre3"><a href="#calibre_link-492">441</a></li>
	<li class="calibre3"><a href="#calibre_link-493">442</a></li>
	<li class="calibre3"><a href="#calibre_link-494">443</a></li>
	<li class="calibre3"><a href="#calibre_link-495">444</a></li>
	<li class="calibre3"><a href="#calibre_link-496">445</a></li>
	<li class="calibre3"><a href="#calibre_link-497">446</a></li>
	<li class="calibre3"><a href="#calibre_link-498">447</a></li>
	<li class="calibre3"><a href="#calibre_link-499">448</a></li>
	<li class="calibre3"><a href="#calibre_link-500">449</a></li>
	<li class="calibre3"><a href="#calibre_link-501">450</a></li>
	<li class="calibre3"><a href="#calibre_link-502">451</a></li>
	<li class="calibre3"><a href="#calibre_link-503">452</a></li>
	<li class="calibre3"><a href="#calibre_link-504">453</a></li>
	<li class="calibre3"><a href="#calibre_link-505">454</a></li>
	<li class="calibre3"><a href="#calibre_link-506">455</a></li>
	<li class="calibre3"><a href="#calibre_link-507">456</a></li>
	<li class="calibre3"><a href="#calibre_link-508">457</a></li>
	<li class="calibre3"><a href="#calibre_link-509">458</a></li>
	<li class="calibre3"><a href="#calibre_link-510">459</a></li>
	<li class="calibre3"><a href="#calibre_link-511">460</a></li>
	<li class="calibre3"><a href="#calibre_link-512">461</a></li>
	<li class="calibre3"><a href="#calibre_link-513">462</a></li>
	<li class="calibre3"><a href="#calibre_link-514">463</a></li>
	<li class="calibre3"><a href="#calibre_link-515">464</a></li>
	<li class="calibre3"><a href="#calibre_link-516">465</a></li>
	<li class="calibre3"><a href="#calibre_link-517">466</a></li>
	<li class="calibre3"><a href="#calibre_link-518">467</a></li>
	<li class="calibre3"><a href="#calibre_link-519">468</a></li>
	<li class="calibre3"><a href="#calibre_link-520">469</a></li>
	<li class="calibre3"><a href="#calibre_link-521">470</a></li>
	<li class="calibre3"><a href="#calibre_link-522">471</a></li>
	<li class="calibre3"><a href="#calibre_link-523">472</a></li>
	<li class="calibre3"><a href="#calibre_link-524">473</a></li>
	<li class="calibre3"><a href="#calibre_link-525">474</a></li>
	<li class="calibre3"><a href="#calibre_link-526">475</a></li>
	<li class="calibre3"><a href="#calibre_link-527">476</a></li>
	<li class="calibre3"><a href="#calibre_link-528">477</a></li>
	<li class="calibre3"><a href="#calibre_link-529">478</a></li>
	<li class="calibre3"><a href="#calibre_link-530">479</a></li>
	<li class="calibre3"><a href="#calibre_link-531">480</a></li>
	<li class="calibre3"><a href="#calibre_link-532">481</a></li>
	<li class="calibre3"><a href="#calibre_link-533">482</a></li>
	<li class="calibre3"><a href="#calibre_link-534">483</a></li>
	<li class="calibre3"><a href="#calibre_link-535">484</a></li>
	<li class="calibre3"><a href="#calibre_link-536">485</a></li>
	<li class="calibre3"><a href="#calibre_link-537">486</a></li>
	<li class="calibre3"><a href="#calibre_link-538">487</a></li>
	<li class="calibre3"><a href="#calibre_link-539">488</a></li>
	<li class="calibre3"><a href="#calibre_link-540">489</a></li>
	<li class="calibre3"><a href="#calibre_link-541">490</a></li>
	<li class="calibre3"><a href="#calibre_link-542">491</a></li>
	<li class="calibre3"><a href="#calibre_link-543">492</a></li>
	<li class="calibre3"><a href="#calibre_link-544">493</a></li>
	<li class="calibre3"><a href="#calibre_link-545">494</a></li>
	<li class="calibre3"><a href="#calibre_link-546">495</a></li>
	<li class="calibre3"><a href="#calibre_link-547">496</a></li>
	<li class="calibre3"><a href="#calibre_link-548">497</a></li>
	<li class="calibre3"><a href="#calibre_link-549">498</a></li>
	<li class="calibre3"><a href="#calibre_link-550">499</a></li>
	<li class="calibre3"><a href="#calibre_link-551">500</a></li>
	<li class="calibre3"><a href="#calibre_link-552">501</a></li>
	<li class="calibre3"><a href="#calibre_link-553">502</a></li>
	<li class="calibre3"><a href="#calibre_link-554">503</a></li>
	<li class="calibre3"><a href="#calibre_link-555">504</a></li>
	<li class="calibre3"><a href="#calibre_link-556">505</a></li>
	<li class="calibre3"><a href="#calibre_link-557">506</a></li>
	<li class="calibre3"><a href="#calibre_link-558">507</a></li>
	<li class="calibre3"><a href="#calibre_link-559">508</a></li>
	<li class="calibre3"><a href="#calibre_link-560">509</a></li>
	<li class="calibre3"><a href="#calibre_link-561">510</a></li>
	<li class="calibre3"><a href="#calibre_link-562">511</a></li>
	<li class="calibre3"><a href="#calibre_link-563">512</a></li>
	<li class="calibre3"><a href="#calibre_link-564">513</a></li>
	<li class="calibre3"><a href="#calibre_link-565">514</a></li>
	<li class="calibre3"><a href="#calibre_link-566">515</a></li>
	<li class="calibre3"><a href="#calibre_link-567">516</a></li>
	<li class="calibre3"><a href="#calibre_link-568">517</a></li>
	<li class="calibre3"><a href="#calibre_link-569">518</a></li>
	<li class="calibre3"><a href="#calibre_link-570">519</a></li>
	<li class="calibre3"><a href="#calibre_link-571">520</a></li>
	<li class="calibre3"><a href="#calibre_link-572">521</a></li>
	<li class="calibre3"><a href="#calibre_link-573">522</a></li>
	<li class="calibre3"><a href="#calibre_link-574">523</a></li>
	<li class="calibre3"><a href="#calibre_link-575">524</a></li>
	<li class="calibre3"><a href="#calibre_link-576">525</a></li>
	<li class="calibre3"><a href="#calibre_link-577">526</a></li>
	<li class="calibre3"><a href="#calibre_link-578">527</a></li>
	<li class="calibre3"><a href="#calibre_link-579">528</a></li>
	<li class="calibre3"><a href="#calibre_link-580">529</a></li>
	<li class="calibre3"><a href="#calibre_link-581">530</a></li>
	<li class="calibre3"><a href="#calibre_link-582">531</a></li>
	<li class="calibre3"><a href="#calibre_link-583">532</a></li>
	<li class="calibre3"><a href="#calibre_link-584">533</a></li>
	<li class="calibre3"><a href="#calibre_link-585">534</a></li>
	<li class="calibre3"><a href="#calibre_link-586">535</a></li>
	<li class="calibre3"><a href="#calibre_link-587">536</a></li>
	<li class="calibre3"><a href="#calibre_link-588">537</a></li>
	<li class="calibre3"><a href="#calibre_link-589">538</a></li>
	<li class="calibre3"><a href="#calibre_link-590">539</a></li>
	<li class="calibre3"><a href="#calibre_link-591">540</a></li>
	<li class="calibre3"><a href="#calibre_link-592">541</a></li>
	<li class="calibre3"><a href="#calibre_link-593">542</a></li>
	<li class="calibre3"><a href="#calibre_link-594">543</a></li>
	<li class="calibre3"><a href="#calibre_link-595">544</a></li>
	<li class="calibre3"><a href="#calibre_link-596">545</a></li>
	<li class="calibre3"><a href="#calibre_link-597">546</a></li>
	<li class="calibre3"><a href="#calibre_link-598">547</a></li>
	<li class="calibre3"><a href="#calibre_link-599">548</a></li>
	<li class="calibre3"><a href="#calibre_link-600">549</a></li>
	<li class="calibre3"><a href="#calibre_link-601">550</a></li>
	<li class="calibre3"><a href="#calibre_link-602">551</a></li>
	<li class="calibre3"><a href="#calibre_link-603">552</a></li>
	<li class="calibre3"><a href="#calibre_link-604">553</a></li>
	<li class="calibre3"><a href="#calibre_link-605">554</a></li>
	<li class="calibre3"><a href="#calibre_link-606">555</a></li>
	<li class="calibre3"><a href="#calibre_link-607">556</a></li>
	<li class="calibre3"><a href="#calibre_link-608">557</a></li>
	<li class="calibre3"><a href="#calibre_link-609">558</a></li>
	<li class="calibre3"><a href="#calibre_link-610">559</a></li>
	<li class="calibre3"><a href="#calibre_link-611">560</a></li>
	<li class="calibre3"><a href="#calibre_link-612">561</a></li>
	<li class="calibre3"><a href="#calibre_link-613">562</a></li>
	<li class="calibre3"><a href="#calibre_link-614">563</a></li>
</ol>
</nav>
</div>


<div class="calibre1" id="calibre_link-1">
<div class="chapter" id="calibre_link-619">
	<h2 class="chapterhead">Information about this Book</h2>
	<h4 class="calibre5">Overview</h4>
	<p class="calibre2">This eBook is provided by the <a href="http://ellenwhite.org/">Ellen G. White Estate</a>. It is included in the larger free <a href="http://egwwritings.org/ebooks">Online Books</a> collection on the Ellen G. White Estate Web site.</p>
	<h4 class="calibre5">About the Author</h4>
	<p class="calibre2">Ellen G. White (1827-1915) is considered the most widely translated American author, her works having been published in more than 160 languages.  She wrote more than 100,000 pages on a wide variety of spiritual and practical topics. Guided by the Holy Spirit, she exalted Jesus and pointed to the Scriptures as the basis of one’s faith.</p>
	<h4 class="calibre5">Further Links</h4>
	<p class="calibre2"><a href="http://ellenwhite.org/biography/">A Brief Biography of Ellen G. White</a></p>
	<p class="calibre2"><a href="http://ellenwhite.org/about/">About the Ellen G. White Estate</a></p>
	<h4 class="calibre5">End User License Agreement</h4>
	<p class="calibre2">The viewing, printing or downloading of this book grants you only a limited, nonexclusive and nontransferable license for use solely by you for your own personal use. This license does not permit republication, distribution, assignment, sublicense, sale, preparation of derivative works, or other use. Any unauthorized use of this book terminates the license granted hereby. (See <a href="http://ellenwhite.org/content/article/egw-writings-end-user-license-agreement">EGW Writings End User License Agreement</a>.)</p>
	<h4 class="calibre5">Further Information</h4>
	<p class="calibre2">For more information about the author, publishers, or how you can support this service, please contact the Ellen G. White Estate at <a href="mailto:mail@whiteestate.org">mail@whiteestate.org</a>. We are thankful for your interest and feedback and wish you God’s blessing as you read.</p>
</div>
</div>


<div class="calibre1" id="calibre_link-2">
<div class="chapter" id="calibre_link-620">
	<h2 class="chapterhead">UPU TOMUA</h2>
	<p class="standard-indented"><span>Na amatalia e Nuuialii Siaosi Neru le faaliliuga o lenei tusi i le gagana Samoa i le 1956, ina ua vaai o ia i le maoa’e ma le matagofie o le fofolaina mai e lona tusitala o le fuafuaga tele a le Atua mo le faaolataga o le fanau a tagata. Mai le aofa’i e 42 mata’upu o le tusi, e 19 mata’upu na ooi ai le galuega a Neru ae faata’otolia loa o ia i lona toe gasegase.</span></p>
	<p class="standard-indented"><span>Ona taatia ai lea o lenei galuega mo ni tausaga, se’ia oo ina ua faatūina i Sini i Ausetalia se komiti e faafoeina le galuega o le faamae’aina o le faaliliuga. O i latou na i ai i lea komiti o le susuga a Ron W Taylor, le ta’ita’i fono, ma susuga a John T Howse, T Tesese, Aleni Fepulea’i, ma Ga’iā Sapena, faapea ma Kuresa Taga’i i se vaitaimi mulimuli ane. Na talosagaina le susuga a John T Howse na te vaaia ma tuufaatasia mata’upu eseese na faaliliuina e le au faaliliu mai Samoa ma Ausetalia ma Niu Sila faapea ma Amerika.</span></p>
	<p class="standard-indented"><span>Peitai ina ua mae’a se iloiloga o nei faaliliuga eseese uma o mata’upu e 42 o le tusi, sa tonu ai loa e ao ona i ai se tagata e to’atasi na te toe vaai toto’a i le faaliliuga atoa ina ia taatia mai ai se galuega e ō gatasitasi ona vaega uma. O lea na talosagaina ai loa e le komiti le susuga a Kuresa Taga’i na te faia lea galuega i ona taimi avanoa e aunoa ma se totogi. Peitai o le faa’umi’umi o lea auala na i’u ai loa ina talosagaina e le CPUM le Kolisi i PAC i Papua Niu Kini i le 1990, ina ia faatagaina Kuresa e galue totogi mo le CPUM mo ni masina se tolu pe fa auā le faia o lenei galuega. Na fesoasoani malosi susuga a Ron W Taylor ma John T Howse faapea ma Luka Titimanu ia Kuresa i le faatonutonuina o mata’upu ta’itasi uma o le tusi na ia toe galue ai, sei oo lava ina ua mae’a ma auina atu loa lenei tusi mo lona lomiga i le fale lomitusi o le Signs Publishing Company i Warburton i Ausetalia.</span></p>
	<p class="standard-indented"><span>E avatu e le Komiti Faatonu le faafetai ma le faamalo ia i latou uma na i ai sa latou sao i le sauniunia o lenei galuega tele i le gagana Samoa. E avatu ai le faamalo faapitoa i le susuga a Nuuialii Neru faapea le aiga alii o ē na latou lagolagosua i lea auauna a le Atua. E momoli atu ai foi le faafetai ma le faamalo ia i latou uma i Samoa, ma Ausetalia, ma Niu Sila faapea ma Amerika, o ē na i ai sa latou vaega i le faaliliuina o se mata’upu po o ni mata’upu o lenei tusi. E le faagaloina i la matou faafetai le fale lomitusi o le Signs Publishing Company mo se galuega matagofie ua i ai nei i o tatou lima. E i ai le faanaunauga o i latou uma na galulue i le sauniuniga o lenei faaliliuga, ina ia avea le Finauga Tele o se puna o faamanuiaga mo i latou uma o ē o le a faitau i ai.</span></p>
	<p class="calibre2"><span>Ia Soifua.</span></p>
	<p class="signatureline"><span>O le Komiti Faatonu</span> <span type="pagebreak" id="calibre_link-46" title="vi" class="pagebreak">[vi]</span> </p>
</div>
</div>


<div class="calibre1" id="calibre_link-3">
<div class="chapter" id="calibre_link-621">
	<h2 class="chapterhead">FAATOMUAGA</h2>
	<p class="standard-indented">Eleai se leleiga e ono aliali mai i le finauga o lo o fai nei i le va o le pouliuli ma le malamalama, i le va o le agasala ma le amiotonu, le oti ma le ola, le sesē ma le sa’o. Tatou te iloa lenei mea i o tatou lava loto. Ua tatou iloa foi o lo o tofu i tatou ma le vaega o lo o fai i lenei finauga o lo o tatou auai uma ai.</p>
	<p class="standard-indented">E i ai taimi e oo mai ai ia i tatou uma le faanaunauga tatou te fia malamalama atili i uiga o lenei finauga tele. Na faapefea ona tupu mai lenei finauga? E faia pea se’ia afea? Ae o le a lona i’uga? E moni ea tala a nisi saienitisi faapea o le a goto atu lo tatou lalolagi i se vasa e le sao atu i ai le malamalama o le la, ma liu aisa ai i le mālūlū o se po e leai sona gataaga? E i ai ea se lumana’i sili atu i lo lea mo lo tatou paneta? E i ai ea se lumana’i e pupula i le malamalama o le ola, ma mafanafana i le alofa lē mavae o le Atua? E aafia faapefea i tatou ta’ito’atasi i lenei finauga?</p>
	<p class="standard-indented">Ua tusia lenei tusi ina ia maua ai se tali sa’o mo nei fesili, mo i latou uma o le afaitau i ai. Na tusia lenei tusi e se tasi ua na mautinoa e lelei le Atua, se tasi sa māfana la la fesoota’iga ma le Atua e ala i talosaga ma le su’esu’eina o Lana afioga, ma sa ia iloa ai e maua le mana lilo faalelagi e i latou uma o ē matata’u ia te Ia. (faatonu)</p>
	<p class="standard-indented">Fai mai le tusitala i ana upu faatomua:</p>
	<p class="standard-indented">Sa atoatoa le fiafia o Atamu i la la fesoota’iga fevaaia’i ma Le na faia o ia; a’o lei ofi mai le agasala. Peitai na motusia lenei mafutaga maualuga ina ua agasala le tagata ma vavae’ese mai ai o ia e ia lava mai le Atua. Ae ui i lea, o le fuafuaga o le faaolataga ua matala mai ai nei se ala e mafai ai e i latou uma o i le lalolagi ona latou toe maua se fesoota’iga ma le lagi. Ua fesoota’i mai nei le Atua i tagata e ala i Lona Agaga, ma ua tuuina mai nei le malamalama faalelagi i le lalolagi e ala i faaaliga ua tuuina mai i Ana auauna filifilia. “Na talatala mai tagata paia o le Atua ina ua osofia i latou e le Agaga Paia”. 2 Peteru 1:21.</p>
	<p class="standard-indented">E lei i ai se faaaliga tusia i le ulua’i lua afe lima selau tausaga o le tala tuufaasolo o le tagata. O ē na a’oa’oina e le Atua sa latou ta’uta’u atu i nisi lo latou malamalama, ma sa tuugutu atu e le tamā i le atalii. Faato’a amatalia le sauniuniga mo le upu tusia i le taimi o Mose. O le taimi lea na amata tusia ai i se tusi faaaliga faalelagi. E afe ono selau tausaga o faaauauina pea lea galuega, mai le taimi o Mose le tusitala o le foafoaga ma le tulafono, se’ia taunuu mai ia Ioane le tusitala o upu moni sili o le talalelei. <span type="pagebreak" id="calibre_link-47" title="vii" class="pagebreak">[vii]</span> </p>
	<p class="standard-indented">Ua faaali mai e le Tusi Paia o le Atua lava lona Tusitala. Peitai na tusia e lima o tagata. Ua faaalia mai i le Tusi Paia “e mai le Agaga o le Atua” upu moni uma (2 Timoteo 3:16), peitai o lo o faa’upuina mai i upu a tagata. Ua faasusuluina mai e le Silisili Ese le malamalama i loto ma mafaufau o Ana auauna e ala i Lona Agaga. Ua Ia tuuina mai miti ma faaaliga, o ata ma faatusa; peitai o ē na faaalia mai i ai le upu moni na latou faa’upuina nei manatunatuga uma i le gagana a tagata.</p>
	<p class="standard-indented">O le Atua lava na Ia fetalaia mai tulafono e sefulu, ma sa tusia foi e Ona lava aao. E paia, e le o se galuega a se tagata. Peitai o le Tusi Paia ua tasi ai le Atua ma le tagata - o lo o i ai upu moni na tuuina mai e le Atua, a ua faa’upuina i le gagana a tagata.</p>
	<p class="standard-indented">E ese’ese augatupulaga na soifua ai ē na tusia le Tusi Paia. Na ese’ese foi o latou mamalu ma tulaga, ma sa le tutusa foi o latou a’oa’oga ma o latou agavaa faalemafaufau. O nei ese’esega uma ua tatou maua ai i le Tusi Paia ni ese’esega o faa’upuga ma tusitusiga, pei lava ona ese’ese aoaoga ma mata’upu ua faaalia mai ai. O le ese’ese o vaaiga ma faa’upuga a nei tusitala uma, ua foliga mai ai i le tagata e papa’u lana faitau ma lona malamalama, ua peiseai e i ai ni aoaoga le fetaui ma ni manatu feteena’i o lo o i ai. Peitai o le tagata e faitau ma le faaeteete ma su’esu’e ma le mata’u, e manino lava lana vaai na te iloa ai le tasi o le faavae o nei tusitusiga uma. Ua faafiafiaina le finagalo o le Atua ina ua tuuina mai Lana upu moni i le lalolagi e ala i lima o tagata. Ua tuuina mai Lona finagalo e ala i le gagana faalē’atoatoa a tagata; peitai e le o suia ai le finagalo o le Atua; ma o le tagata usitai ma le faatuatua na te vaaia i nei tusitusiga uma le mamalu o le mana faalelagi, ua tumu i le alofa tunoa ma le amiotonu.</p>
	<p class="standard-indented">Ua tuuina mai e le Atua i tagata, e ala i Lana afioga, le malamalama e ta’ita’iina atu ai i latou i le faaolataga. E ao ona taliaina le Tusi Paia e avea o se faaaliga aloa’ia, o se faaaliga le sese o Lona finagalo. O le tapulaa lava lea o amioga uma, o le faaaliga lava lea o aoaoga uma, atoa ma le fua le sese e tasi e fua a’i aoaoga uma ma talitonuga uma. “O Tusi Paia uma lava e mai le Agaga o le Atua ia, e aoga foi ia e a’oa’o ai, e a’oa’i ai, e faatonu ai, e faapoto ai foi i le amiotonu, ina ia atoatoa ona lelei ai o le tagata o le Atua, ia saunia lava ia i galuega lelei uma lava”. 2 Timoteo 3:16, 17.</p>
	<p class="standard-indented">Aua nei faapea se tasi ua le toe mana’omia le faatasi mai o le Agaga Paia ina ua faaalia mai e le Atua Lona finagalo i tagata e ala i Lana afioga. Na folafolaina mai e lo tatou Faaola le Agaga Na te faailoa mai le upu moni i Ana auauna, ma Na faalauteleina ma faatinoina Ana aoaoga. O le Agaga o le Atua na mānavaina mai le Tusi Paia. E le mafai la ona ese’ese aoaoga a le Agaga ma aoaoga a le Tusi Paia.</p>
	<p class="standard-indented">E faaauauina pea le galuega a le Agaga Paia, e tusa ai ma le afioga a le Atua, i le vaitaimi atoa e tala’iina atu ai le talalelei. Ua ta’ua mai e le tusi Paia tala o a’oa’oga ma apoapoa’iga, o lapata’iga ma a’oa’iga na maua e <span type="pagebreak" id="calibre_link-48" title="viii" class="pagebreak">[viii]</span> tagata e ala i le galuega a le Agaga Paia. E le tutusa galuega nei a le Agaga Paia ma Lana galuega i Lona tuuina mai o le afioga a le Atua. E i ai perofeta o lo o ta’ua mai i le Tusi Paia, peitai e aunoa ma ni a latou aoaoga po o ni a latou upu ua tusia ai. Na faapena foi ona faaauauina pea le galuega a le Agaga Paia o le lapata’i, faamatalaloto, ma faamafanafana i le fanau a le Atua, e ui lava ina ua mae’a atu ona tusia o le Tusi Paia.</p>
	<p class="standard-indented">Fai mai le folafolaga a Iesu i Lona au soo, “A’o le Fesoasoani, o le Agaga Paia lea, e auina mai e le Tamā i lo’u igoa, o ia lava na te a’oa’o ia te outou i mea uma lava; e faamanatu mai foi o Ia ia te outou i mea uma ua ou fai atu ai ia te outou”. Ioane 14:26. Fai mai a’oa’oga manino a le Tusi Paia o nei folafolaga o le a le gata mo ona po o le au aposetolo, ae o le a aafia ai foi le ekalesia a Keriso i augatupulaga uma. Na tuuina mai e le Atua e ala i le perofeta o Ioelu se folafolaga o le liligi faapitoa mai o Lona Agaga, faatasi ai ma nisi o faailoga o le aso tele o le Atua. Ioelu 2:28. Na maua se ulua’i faataunuuga o lenei folafolaga ina ua liligiina ifo le Agaga Paia i le aso Penetekoso. Peitai o le a i ai sona faataunuuga atoatoa i le liligiina ifo o le alofa tunoa o le Atua i taimi taufaai’u o le galuega o le talalelei.</p>
	<p class="standard-indented">O le a faateteleina le mata’utia o le finauga tele i le va o le lelei ma le leaga sei oo atu lava i le i’uga o mea uma. Ua leva ona pesi mai le ita tele o Satani i le ekalesia a Keriso i augatupulaga uma; peitai a’o latalata atu le ekalesia i le ituaso o lona lavea’iga, o le a faateteleina atili le malosi o le aasa o galuega a Satani. “Ua alu ifo ia te outou le tiapolo ua lotoa tele, auā ua na iloa ua saasaa ona aso”. Faaaliga 12:12. O le a galue o ia “i le mana uma, ma faailoga, ma vavega pepelo”. 2 Tesalonia 2:9. Ua ono afe tausaga o liliu atu i le galuega o le taufaasese ma le taufaaleaga, le mafaufau lea sa sili lona maoa’e i agelu uma a le lagi. O le loloto o lona poto taufaasese ua na maua i lana galuega faifaipea, o le sauā na faa’atoatoaina i le afe ma afe o tausaga o le finauga tele, o le a sasao mai nei le aasa o ia mea uma i le fanau a le Atua i le taua mulimuli. E i ai le galuega a le au soo o Keriso e ao ona fai i lena taimi faigata. Ia latou avatu i le lalolagi le lapata’iga o le afio faalua mai o le Alii, ma ia sauniunia le fanau a le Atua e tutū atu i Ona luma i Lona toe afio mai. O le taimi lea e mana’omia ai e le ekalesia le liligiina ifo o le alofa tunoa ma le mana o le Atua e pei lava ona tuuina i le ekalesia i ona aso o le au aposetolo.</p>
	<p class="standard-indented">O le galuega lava foi a le Agaga Paia na tuuina mai ai i le na tusia lenei tusi ni faaaliga o vaega ese’ese o le finauga tele o lo o faia nei i le va o le lelei ma le leaga. Ua faatagaina a’u i lea taimi ma lea taimi, ou te vaai i faagaioiga i tupulaga ese’ese, o le finauga tele i le va o Keriso le Pelenise o le ola, le Alii o le Faaolataga, ma Satani le pelenise o le leaga, le alii o le agasala, o le na ulua’i solia le tulafono paia a le Atua. E mafai ona tatou vaaia i le tala faasolo o augatupulaga uma, le tetee lava lea e tasi na <span type="pagebreak" id="calibre_link-49" title="ix" class="pagebreak">[ix]</span> amatalia i le lagi i le tulafono a le Atua, atoa ma faagaioiga taufaasese ia ua foliga mai ai o le upu moni le mea pepelo, ma avea ai tulafono a tagata ua pei o le tulafono a le Atua, ma ta’ita’iina atu ai le toatele e tapua’i i mea na faia e le Atua, a ua le tapua’i atu i Le na faia mea uma.</p>
	<p class="standard-indented">O le a toe faia e Satani i le tau faai’uga o le finauga tele, faagaioiga taufaasese e pei lava ona faia e ia i nei augatupulaga uma ua mavae. Ae peitai e tasi le ese’esega. O le a sili mamao atu le aasa o nei mea uma i le taua o lo o lumana’i nei, nai lo se isi lava vaitaimi i le tala faasolo o le lalolagi.</p>
	<p class="standard-indented">A’o faaali faasolosolo mai e le Agaga o le Atua i lo’u mafaufau upu moni autū o Lana afioga, faapea ma ata o mea ua mavae, atoa ma le lumana’i, sa faatonuina a’u ou te ta’u atu i isi mea ua faaalia mai, ina ia i ai se tala faasolo o le finauga tele i augatupulaga ua mavae, ma ia malamalamagofie ai vaega uma o le finauga tele o lo o lumana’i.</p>
	<p class="standard-indented">Ua ou taumafai e fili ma tuufaatasi vaega o le tala faasolo o le ekalesia, i se auala e iloagofie ai le auaua’i mai o upu moni autū i le lalolagi i lea vaitaimi ma lea vaitaimi. O upu moni autū lava ia na tupu ai le ita tele o Satani, ae sa tausia pea ma faaauauina e le molimau a i latou o ē na le faapelepele i o latou ola se’ia oo i le oti.</p>
	<p class="standard-indented">Ua ou taumafai e tuuina atu lenei tala i se auala e le gata ina puupuu, ae ia aofia uma ai vaega tetele o le tala faasolo o le ekalesia. O nisi o vaega o le tusi ua ou faaaogaina ai tusitusiga ma faa’upuga a isi tusitala pe afai e pupuu ae manino ma atoatoa lo latou talaina mai o se mata’upu. Peitai o le tele o taimi e le o ta’ua suafa o i latou ia i le tusi ona o le pogai lenei. Ua siitia mai a latou tusitusiga, e le ina ia fai ma molimau e faamaonia ai le tonu ma le sa’o o se mata’upu, ae ona o le manino ma le ma’oti o a latou faa’upuga, ma ua faaitiitia ai lo’u taimi alu i le tusiga o ia mata’upu. Ua faapea foi ona faaaogaina tusitusiga a ē na latou taulamua i le galuega o le toe fuata’iga, e faa’upuina atu ai le tala o o latou olaga, atoa ma o latou talitonuga.</p>
	<p class="standard-indented">Ua tusia lenei tusi:</p>
	<p class="calibre2"> &mdash; ina ia fofola auaua’i atu ai vaega ese’ese o le finauga tele i le va o le upu moni ma le mea taufaasese<br class="calibre6" /> &mdash; ina ia aliali a’e ai mailei a Satani, ma auala e mafai ai ona tatou manumalo i ai<br class="calibre6" /> &mdash; ina ia tuuina atu ai se fofō faamalieloto mo le faafitauli tele o le agasala, ma faamaninoina ai le amataga ma le i’uga o le agasala, ina ia faamaonia ma manino ai le amiotonu ma le alofa o le Atua, a’o faia Ana fesoota’iga ma mea uma na Ia faia. <span type="pagebreak" id="calibre_link-50" title="x" class="pagebreak">[x]</span>  &mdash; ina ia faailoa mai ai le natura paia, ma le uiga tumau ma le le fesuisuia’i o Lana tulafono.</p>
	<p class="standard-indented">Tau ina ia avea lenei tusi o se ala e lavea’iina mai ai agaga mai le pule a le pogisa, ma fai ai mo latou le taui o le au paia, ina ia i’u atu ai i le viiga o Ia o Le na alofa mai ma tuuina mai o Ia e Ia lava mo i tatou. O le tatalo naunauta’i lea a le tusitala.</p>
	<p class="calibre2">Elena Uaita <span type="pagebreak" id="calibre_link-51" title="xi" class="pagebreak">[xi]</span>  <span type="pagebreak" id="calibre_link-52" title="1" class="pagebreak">[1]</span> </p>
</div>
</div>


<div class="calibre1" id="calibre_link-4">
<div class="chapter" id="calibre_link-622">
	<h2 class="chapterhead">Mataupu 1&mdash;O Le Faatafunaga O Ierusalema</h2>
	<p class="standard-indented">Ma’imau pe ana e iloa i lenei aso mea e te manuia ai! A’o lenei ua natia ia te oe. E oo mai aso e siitau mai ai ou fili ia te oe ma latou si’osi’omia oe. Latou te faamaupu’epu’e palapala i fafo atu o ou pa, ma latou si’o ia te oe i itu uma. Latou te faagatasi foi ia te oe ma le eleele, atoa ma lau fanau i totonu ia te oe; latou te le tuua foi se maa i luga o le tasi maa i totonu ia te oe; aua ua le iloa e oe ona po ua asia mai ai oe”, Luka 19: 42-44.</p>
	<p class="standard-indented">Ua silasila atu Iesu i Ierusalema mai le tumutumu o Olive. E matagofie ma to’afilemu le vaaiga ua folasia mai nei i Ona luma. Talu ai ona o le vaitausaga lea o le Paseka, ua faapotopoto mai nei i Ierusalema le fanauga a Iakopo mai atunuu eseese ona o le faamanatuina o le tausamiga tele faa-Iutaia. Ua taatia mai nei i Ona luma o tovine ma faatoaga, o vaega mauti’eti’e lanulau’ava ua tumu i fale’ie o ē ua faimalaga mamao mai, faapea maota tetele o le malo, ma pa maualuluga o le laumua o Isaraelu. E peiseai ua fai ane i lona mitamita le tama fafine a Siona, Ou te nofo o le tupu fafine e leai se faanoanoa; ua manatu o ia ua lalelei o ia ma ua fiafia mai i ai le lagi, faapei o le taimi anamuā na pese mai ai le faipese ma faapea mai: “E matagofie le maualuga o le mauga o Siona, le aai a le Tupu silisili, e fiafia ai le lalolagi uma.” Salamo 48:2. Ua matagofie le taatitia mai o vaega eseese o le malumalu. E pei o le kiona le pa’epa’emā o maa tāua ua fai ai puipui o le malumalu; ma ua atili ai le pa’epa’emā o nei puipui ina ua suluia i ave o le la ua taugagaifo. Ua faapea foi le fe’ilafi mai o le faitoto’a lanu’auro, atoa ma le falelogo maualuga. Ua tula’i mai nei le malumalu i le “atoatoa o lona matagofie”, o le mitamitaga o le nuu o Iutaia. O ai se tama fanau a Isaraelu e mafai ona sisila i lenei vaaiga e aunoa ma sona lagona faagaeetia i le olioli ma le maofa tele! Peitai na mamao ma le finagalo o Iesu ni manatu faapea. “Ina ua latalata o Ia, ua silafia e Ia le aai, ona tagi ai lea o ia”, Luka 19: 41. Ua maoa’e le olioli o le motu o tagata ona ua Ia tietie mai nei o Ia o se tupu, o se ua manumalo. Ua latou faaagiagia laupama, ma ua tali mai e le la ituvanu la latou valaau “Osana”, ma e afe ma afe i latou ua tauvalaau ma <span type="pagebreak" id="calibre_link-53" title="2" class="pagebreak">[2]</span>  <span type="pagebreak" id="calibre_link-54" title="3" class="pagebreak">[3]</span> fai mai o Ia o le tupu. Peitai e ui i le olioli o le motu o tagata, na faafuasei ona faatumulia o le finagalo o le Faaola o le lalolagi i se faanoanoa e lei malamalama i ai se tasi. Ua tutulu nei o Ia, le Alo o le Atua, Le na folafolaina mai mo Isaraelu, Le e Ona le mana na faatoilaloina ai le oti ma toe faatula’i mai ai i latou nai le tuugamau. Ua tutulu nei o Ia, e le ona o se faanoanoaga e masani ai, peitai ona o se tigā matuitui ma le mamafa e le mafai ona natia.</p>
	<p class="standard-indented">E lei maligi Ona loifofoga mo Ia lava, e ui lava sa Ia silafia lelei le mea ua taatia mai nei mo Ia i le ala. Ua taatia mai nei i Ona luma Ketesemane, le mea o le a Ia faafesaga’i ai ma Ona tiga ua lalata mai nei. Ua vaaia nei foi le faitoto’a mo mamoe. Ua fia selau tausaga o ui mai ai mamoe mo taulaga i lea faitoto’a, ma o le a tatalaina foi lea lava faitoto’a mo Ia pe a aumaia o Ia “e pei o le tamai mamoe ua ta’ita’iina ia fasia”. Isaia 53:7. O talatu ua tu mai ai Kalevario le mea o le a faasatauroina ai o Ia. E mata’utia na’uā le pogisa tele ua si’omia ai nei le ala ua toetoe lava savalia nei e Keriso, a’o faapea ona tuuina atu e Ia Lona agaga o se taulaga mo agasala. Peitai e le o le lalata mai o ia tiga ua avea ma ao i Ona luga i lenei ituaso o le fiafia. E lei avea Lona mua’i silafia o nei tiga o le a oo ia te Ia, ma mea e faanenefuina ai Lona agaga le faapito. Na tutulu o Ia ona - o le faafanoga o le afe ma afe i Ierusalema - ona o le tauaso ma le loto ma’a’a o i latou na Ia afio mai Na te lavea’ia ma faamanuia.</p>
	<p class="standard-indented">E sili atu i le afe tausaga o le tala faasolopito o le alofa ma le tausiga faapitoa a le Atua i le nuu filifilia, ua tatala atu nei e pei o se tusi fofola i luma o Iesu. Ua Ia vaaia le mauga o Moria, le mea na fusifusia ai i le fata faitaulaga le atalii o le folafolaga, e aunoa ma sona tetee atu. O le faatusa lava lea o le tuuina atu o le Alo o le Atua. O i nā na faamaonia ai le feagaiga o le manuia po o le folafolaga o le Mesia, i le tamā o le faatuatua. Kenese 22:9, 16-18. O inā foi na alu a’e ai i le lagi le asu o le taulaga na osia i le mea e soli ai saito a Aruna, ma taofia ai le pelu a le agelu o le faafanoga (1 Nofoaiga Tupu 21). O se ata fetaui lelei lea o le taulaga a le Faaola, atoa ma lona fautua mo tagata agasala. Na faamamaluina lava e le Atua Ierusalema e sili i nuu uma o le lalolagi. “Auā ua filifilia Siona e Ieova; ua finagalo lava i ai e fai Mona afioaga”. Salamo 132:13- O i nā lava na tuuina atu ai e le au perofeta paia a latou fe’au lapata’i mo le tele o augatupulaga. O i nā foi na lūlūina ai e le au faitaulaga a latou salefu, ma alu a’e ai i luma o le Atua le asu o mea manogi ua fefiloi faatasi ma talosaga a le au tapua’i. O i nā foi na tuuina atu ai e fai ma taulaga i aso faisoo le toto o tamai mamoe na fasia, e tusilima atu ai i le lumana’i, i le Tamai Mamoe a le Atua. O i nā foi na faaali mai ai e Ieova Lona faatasi mai e ala i le ao pupula sa i ai i luga o le nofoa o le alofa. O i nā na tū ai vae o le apefa’i na iloa i le miti a Iakopo, le apefa’i na fesootai ai le lalolagi ma le lagi (Kenese 28:12; Ioane 1:51), le apefa’i na a’ea’e ma ifoifo ai agelu a le Atua, ma tatalaina mai ai i le <span type="pagebreak" id="calibre_link-55" title="4" class="pagebreak">[4]</span> lalolagi le ala i le Mea e Silisili ona Paia. Ana tumau pea le faamaoni o le nuu o Isaraelu i le Atua, semanū e tumau pea Ierusalema e faavavau, o le nuu filifilia o le Atua. Ieremia 17:21-25. Peitai o le tala tuufaasolo o lenei nuu filifilia, o se tala faasolo lea o le solomuli i tua ma le fouvale. Ua latou teena le alofa tunoa o le Lagi, ma latou faama’imau i o latou avanoa tāua.</p>
	<p class="standard-indented">E ui lava sa latou “faatauemu i ē na aauina mai e le Atua, ma ua inoino i Ana afioga; ma ua ula i Ana perofeta” (2 Nofoaiga a Tupu 36:16), sa Ia faaali atu pea o Ia ia i latou, o “Ieova, o Ieova, o le Atua alofa mutimutivale ma le alofa fua, e telegese Lona toasa, ae tele le alofa ma le faamaoni” (Esoto 34:6). E ui lava ina latou fouvale, na faaauauina pea le ole atu o Lona alofa tunoa ia i latou. E sili atu le alofa o le Atua ia Isaraelu nai lo le alofa mutimutivale o le tamā i le atalii na te alofa i ai; o le mea lea na Ia “aauina mai ai ia te i latou o avefe’au, ua ala aauina lava i latou; auā ua na alofa i lona nuu ma lona afioaga”. 2 Nofoaiga a Tupu 36:15. Na auina mai e le Atua le meaalofa aupito sili a le lagi ina ua i’uvale a’oa’iga ma olega ma ’ai’oiga. E le gata i lea ua Ia sasaa maia le lagi atoa uma i lea lava Meaalofa e tasi.</p>
	<p class="standard-indented">O le Alo lava o le Atua na auina mai e ’ai’oi ma fautua atu i le aai loto ma’a’a ma le le fia salamō. O Keriso lava na aumaia Isaraelu o le vine lelei mai Aikupito. Salamo 80:8. O Lona aao lava na tuli’esea ai nuu faapaupau ona luma. Na Ia totō ia te ia “i le mauga lafulemu lava”. O Lana tausiga lelei na Ia si’omiaina ai o ia i le ’olo. Na Ia auina atu foi Ana auauna e a’oa’o ma tausi lelei ia te ia. O lea ua Ia fetalai mai ai: “Se a ea se mea e toe faia i la’u tovine ou te lei faia i ai?” Isaia 5:1-4. Na Ia faatalitali ina ia fua mai ni fua lelei, a ua fua mai o vine leaga. Ae ui lava i lea, o Lona faamoemoe naunauta’i ina ia fua mai ni fua lelei, na i’u ai ina afio mai lava o Ia i Lana tovine, atonu e faasaoina ai mai le faatafunaga. Sa Ia eli faataamilo i Lana vine; sa Ia teu i ai ma vaaia faalelei. Sa na le faavaivai i Ana taumafaiga uma ina ia faasaoina lenei vine na totōina e Ona lava aao.</p>
	<p class="standard-indented">Na feafioa’i le Alii o le malamalama ma le mamalu i totonu o lona nuu mo le tolu o tausaga. “Na femaliua’i o Ia ma agalelei ma faamālōlō atu ia i latou uma na faatoilaloina e le tiapolo”. Na Ia fusifusi i ē loto momomo ma faasa’oloto i ē ua noanoatia; na Ia faapupula i ē tauaso ma faamālōlō i ē tutuli ma ē pipili. Na Ia faamamā lepela ma faatutū i ē ua oti, ma Ia folafola atu le talalelei i ē matitiva. Galuega 10:38; Luka 4:18; Mataio 11:5. E lei faailoga tagata Lana valaau alofa, “Ia outou o mai ia te A’u, outou uma o ē tigaina ma mafatia i avega, o A’u foi e malolo ai outou”. Mataio 11:28.</p>
	<p class="standard-indented">E ui lava ina sa tauia mai i le leaga Lana galuega lelei, ma tauia mai Lona alofa i le inosia o Ia, sa le faavaivai ai o Ia i le faia o Lana galuega o le alofa. Na te lei teena lava i latou o ē na sa’ilia Lona alofa tunoa. E ui lava sa Ia soifua i se olaga mativa ma le maumausolo e aunoa ma sona aiga, se olaga e tauemuina i aso faisoo, peitai sa Ia soifua e auauna atu i <span type="pagebreak" id="calibre_link-56" title="5" class="pagebreak">[5]</span> tagata ma faamāmā i a latou avega ma puapuaga, ma Ia ole atu ina ia latou talia le meaalofa o le ola. E ui ina sa teena lona alofa tunoa e loto ma’a’a o lona nuu, sa lei taofia ai le toe fafati atu o galu o Lona alofa mutimutivale ma Lona alofa lemafuatia ia i latou. Peitai ua liliu’ese atu lava Isaraelu mai lana Uo aupito sili, ma lona fesoasoani e toatasi. Ua latou le amana’ia Ana olega o le alofa, ua latou teena Ana fautuaga ma apoapoa’iga, ma ua latou tauemuina Ana lapata’iga.</p>
	<p class="standard-indented">Ua lalata mai lava le i’uga o le itula o le faamagaloga ma le faamoemoe. Ua toetoe lava tumu le ipu o le to’asa o le Atua ua leva ona tuutuu atu pea i tua. O timuga ua leva ona faamālumalu mai i augatupulaga e tele o le solomuli i tua ma le fouvale, ua toetoe lava pa’ū mai ia timuga i luga o le nuu amioleaga. Peitai o le tagata e toatasi e maua ai lo latou faaolataga mai le malaia ua faamalumalu mai, ua latou teena nei ma tauemuina, ma ua toetoe lava ina latou faasatauroina. O le aso e tautau ai Keriso i le satauro i Kalevario, o le aso lava lea e muta ai le avea o Isaraelu o se nuu filifilia, se nuu faamanuiaina e le Atua. O le fano o se agaga e tasi, o se mala lea e lemafuatia, ma ua sili atu lona mamafa i lo le tamao’aiga ma le oa o le lalolagi uma. Peitai a’o silasila atu Keriso i Ierusalema, sa tu mai i Ona luma e le o se fano o se agaga e toatasi a’o le faafanoga o se aai atoa, se malo atoa - le aai po o le malo lea sa avea o le nuu filifilia o le Atua, o Lana oloa tāua.</p>
	<p class="standard-indented">Sa fetagisi le au perofeta ona o le liliu’ese o Isaraelu, atoa ma le faatafunaga mata’utia na oo ia i latou talu ai a latou agasala. Na mana’o Ieremia ia avea ona mata e pei o punavai o loimata, ina ia mafai ai e ia ona tagi i le ao ma le po ona o le fasiga o tama fafine a lona nuu, ina ua tafea le lafu mamoe a le Atua. Ieremia 9:1; 13:17. E le sili atu ea la le faanoanoaga na mafatia ai o Ia, o Le na silasila atu faavalo’aga ma iloa ai le malaia o le a le faitauina i tausaga a’o le a faitauina i augatupulaga! Na Ia vaaia le agelu o le faafanoga ma lana pelu ua sii a’e, auā le faafanoga o le aai lea ua leva ona avea o le afioaga o Ieova. A’o Ia tu i le tumutumu o Olive, i le mea lava lea na tutū ai foi vae o Tito ma lana vaega’au mulimuli ane, sa Ia silasila atu i faapaologa ma lotoā ua faapaiaina o le malumalu. A’o Ia silasila atu ma loifofoga maligi, sa Ia vaaia faalemafaufau le taimi o le a si’omia-ai lenei malumalu uma e au a le fili. Na ia faalogoina foi le savaliga a vaega’au ua faapotopoto mo le taua. Na Ia faalogoina foi le leo o tinā ma tamaiti ua lauē i le fia ’aai, mai totonu o le aai ua si’osi’omia e ’au. Na Ia vaaia le mea sa tu ai le malumalu paia ma le matagofie, faapea maota tetele ma le maualuluga o Ierusalema, ua totoe mai ai nei na o le faatafunaga.</p>
	<p class="standard-indented">A’o silasila atu o la i le lumana’i, na Ia vaaia le nuu o le feagaiga ua faata’ape’apeina i nuu uma o le lalolagi, ua pei o ni vaa ua malelepe i se matafaga o se nuu naumati. A’o silasila atu Iesu i lenei faasalaga ua toetoe lava pa’ū mai ia Isaraelu, na Ia vaaia ai ua na o se ulua’i inumaga lava <span type="pagebreak" id="calibre_link-57" title="6" class="pagebreak">[6]</span> lenei mai le ipu o le to’asa, le ipu lea e ao ona inumia ia uma e Isaraelu i le ona po o le i’uga. O le mutimutivale o le alofa faalelagi atoa ma Lona alofa fia lavea’i, o le pogai lea na fetalai atu ai Iesu ma loimata maligi, “Ierusalema e, Ierusalema e, o le fasiotia perofeta, ma fetogi i maa i ē ua aauina atu ia te oe; ua tele lava lo’u mana’o e faapotopoto i lau fanau, e pei o le moa ona ofaofata’i i lana toloa’i i lalo o ona apaau, ae lei mafafai outou!” E, ana iloa e oe, le nuu filifilia e sili i nuu uma lava, ana e iloa le taimi o lou faamasinoga, atoa ma mea uma e te manuia ai! Sa ou taofia le agelu o le faamasinoga tonu. Sa ou valaau ia te oe ia ē salamō, ae ua i’uvale lava. Ua le na o auauna ma sāvali ma perofeta na aauina atu ma ē teena ma tauemuina, a ua faapea foi ona ē fai i Le Paia o Isaraelu, o lou Faaola lava lea. Afai e faatafunaina oe, ua na o oe lava e pa’u i ai lea mea. “Ua tou le fia o mai ia te A’u, ina ia outou maua ai le ola”. Mataio 23:37; Ioane 5:40.</p>
	<p class="standard-indented">O le silasila a Keriso i Ierusalema na Ia vaaia ai se ata o le lalolagi ua faama’a’aina i le le talitonu ma le fouvale, le lalolagi ua faataalise atu e fetaia’i ma le taui ma le faasalaga a le Atua. O le mamafa ia te Ia o puapuaga o se lalolagi agasala, na pa’u mai ai i Ona laufofoga lena alaga. Na Ia vaaia le tala faasolopito o le agasala, o le tala lava lea o puapuaga, ma loimata, ma le toto masaa. Na mutimutivale Lona alofa ona o ē puapuagatia ma mafatia i le lalolagi. Na naunau lava Lona finagalo e lavea’iina i latou uma. Peitai atonu e oo lava i Lona aao o le a le mafaia ona toe faafo’ia i tua le pesi mai o le oi ma puapuaga i le fanau a tagata. E toaitiiti lava i latou o ē fia sa’ili atu ia Iesu lo latou Fesoasoani e toatasi. Na Ia finagalo malie lava e sasaa atu Lona agaga e oo lava i le oti, ina ia aumaia ai le faaolataga ia i latou. Ae peitai e toaitiiti pea i latou ua o atu ia te Ia ina ia latou maua ai le ola.</p>
	<p class="standard-indented">Ua tutulu le Silisili Ese o le lagi! Ua punou ifo i le mapuitiga le Alo o le Atua ona ua mafatia Lona finagalo. Na maofa le lagi atoa i lea vaaiga. Ua faaalia mai ia i tatou e lena vaaiga le matuā leaga na’uā o le agasala. Ua faailoa mai ai e oo lava i Le Ona le malosi uma lava, e le o se galuega faigofie le lavea’iga o le tagata agasala mai le faasalaga o le soliga o le tulafono a le Atua. A’o silasila atu Iesu i le lumana’i sei oo mai lava i le toe tupulaga o le lalolagi, sa ia vaaia le lalolagi ua fenumia’i i faasesega, e pei o faasesega na mafua ai le faatafunaga o Ierusalema. O le agasala mata’utia a Iutaia o lo latou teena lea o Keriso. O le agasala mata’utia a le lalolagi Kerisiano o lo latou teena lea o le tulafono a le Atua, le faavae o Lona malo i le lagi ma le lalolagi. Na vaaia e Iesu o le a ulagia ma le amana’iaina tulafono a Ieova. E miliona ma miliona i latou ua noanoatia i le agasala, o pologa a Satani, ma ua tonu e faasalaina i le oti faalua. Peitai ua latou le fia faalogo i afioga o le upu moni i le ituaso o lo latou faamasinoga. Se tauaso ina a mata’utia! Se faasesega a uiga ese!</p>
	<p class="standard-indented">Na toe foi atu Iesu faatasi ma Ona soo i le mauga o Olive i lona lua o <span type="pagebreak" id="calibre_link-58" title="7" class="pagebreak">[7]</span> aso a’o lumana’i ai le Paseka. O lea lava aso na maliu ese atu ai o Ia mai le malumalu mo le taimi mulimuli lava, ina ua mae’a Lona a’oa’iga o ta’ita’i Iutaia i lo latou faatagā amioatua. Ua latou oo atu i le mauga o Olive, ona latou nonofo ai lea i lalo i le mutia i le mea latou te iloa lelei atu ai le aai. Ua Ia toe silasila atu foi i pa o le aai ma ona fale matamata, atoa ma ona maota matagofie. Ua Ia toe taga’i atu foi i le mamalu ma le fepulafi mai o vaega eseese o le malumalu, o se palealii lalelei lea ua faapaleina ai le mauga paia.</p>
	<p class="standard-indented">Na faasilia e le faisalamo le fiafia mai o le Atua ia Isaraelu i le afe tausaga ua mavae, ina ua fai le malumalu i Ierusalema o Lona afioaga. “Ua i Salema foi lona fale apitaga; ua i Siona foi lona afioaga”. “A ua Ia filifilia le ituaiga o Iuta, o le mauga o Siona na Ia finagalo i ai. Ua faia foi o lona malumalu e pei o mea maualuluga”, Salamo 76:2; 78:68, 69. Na faia le ulua’i malumalu i le vaitaimi aupito tamao’aiga ma le manuia o le tala faasolo o Isaraelu E tele le oa na faaputuina e le tupu o Tavita mo lenei faamoemoe, ma o ata mo le fausia o lea fale sa tuuina mai ia te ia mai le lagi. l Nofoaiga a Tupu 28:12, 19. Na faia lea galuega tele e Solomona le tupu aupito poto o Isaraelu. Faato’ā vā’ai lea o le lalolagi i se maota ua aupito sili lona maoa’e ma le uiga ese. Peitai o le fetalaiga lenei a le Atua e uiga i le malumalu lona lua na ui mai i le perofeta o Hakai: “E sili le mamalu o lenei fale ua mulimuli i le na muamua”, “Ou te lūlūina foi nuu uma; ona oo mai ai lea o mea ua manaomia e nuu uma; ou te faatumuina foi lenei fale i le pupula, ua fetalai mai ai Ieova o ’au”, Hakai 2:9, 7.</p>
	<p class="standard-indented">Na faatafunaina lenei malumalu e Nepukanesa. Peitai na toe fausia le malumalu, tusa o le lima selau tausaga a’o lei fanau mai Keriso, ina ua toe foi le nuu ua leva ona faatafeaina. Na latou toe foi atu i se atunuu ua faatafunaina, se atunuu peiseai ua tuulafoaiina. Na i ai ia i latou ni tagata matutua o ē na latou vā’ai i le matagofie o le malumalu o Solomona, ma sa latou fetagisi ina ua faata’otolia le faavae o le fale fou, e le tāitai ona faatusalia i le ulua’i malumalu. Ua manino le faamatalaina mai e le perofeta o le lagona sa i ai i le to’atele. “O ai ea so outou ua toe, o le na iloa lenei fale i lona muai matagofie? Pe se a lo outou vaai nei i ai? E le o se mea noa ea i o tou manatu lona tu mai pe a faatusa ma lenā?” Hakai 2:3; Esera 3:12. Ona tuuina mai ai lea o le folafolaga, o le a sili atu le mamalu o lenei fale nai lo le ulua’i malumalu.</p>
	<p class="standard-indented">Peitai e lei tutusa lenei fale ma le matagofie maoa’e o le ulua’i malumalu. E lei i ai foi ni faatusa vaaia o le afio ai o le Atua, e pei ona sa faapaiaina ai le ulua’i malumalu. E lei i ai ni faaaliga vaaia o le mana faalelagi e faailogaina ai le faapaiaga. E lei vaaia se ao o le mamalu e faatumulia ai le malumalu fou ua mae’a. E leai foi se afi mai le lagi na auina mai e mu ai le taulaga i lona fata faitaulaga. Ua le toe i ai foi le Sekina i le va o kerupi i le Mea e Sili ona Paia. Ua le toe i ai foi le atolaau, le nofoa o le alofa, po o papa maa o le tulafono. Ua le toe faalogoina foi <span type="pagebreak" id="calibre_link-59" title="8" class="pagebreak">[8]</span> mai le lagi se siufofoga e faailoa atu ai i le faitaulaga le finagalo o Ieova.</p>
	<p class="standard-indented">E tele senituri na fai ai taumafaiga le aogā a Iutaia, e su’e ai se faataunuuga o le folafolaga a le Atua e pei ona tuuina mai e Hakai. Peitai o lo latou faamaualuga ma lo latou le talitonu na tauaso ai o latou mafaufau i le uiga moni o upu a le perofeta. E lei faamamaluina le malumalu lona lua i le ao o le pupula o Ieova, ae na afio tino ai Le ua mau ai le tumu o le Aiga Atua i la le tino - o le Atua lava Ia i le tino tagata. E moni lava ua maliu mai le “Faanaunauga o nuu uma” i Lona malumalu ina ua a’oa’o ma faamālōlō le Tagata mai Nasareta i lotoā faapaiaina o le malumalu. Na o le tasi lava le mea na sili atu ai le mamalu o le fale lona lua nai lo le ulua’i malumalu, o le afio ai lea o Keriso i le tino. Ae peitai ua teena e Isaraelu le Meaalofa na ofoina atu e le lagi ia te ia. O le taimi lava na afio ese atu ai i lea lava aso le Faiaoga agamalu mai le faitoto’a auro o le malumalu, o le taimi lava lea na mavae ese atu ai e faavavau le mamalu mai le malumalu. Ua faapena ona amata faataunuuina ai loa fetalaiga a le Faaola: “Faauta, ua tuua lo outou fale, e faatafunaina”, Mataio 23:38.</p>
	<p class="standard-indented">Sa faatumulia le ausoo i le mata’u ma le maofa ina ua valo’ia atu e Iesu le faaumatiaga o le malumalu, ma sa latou faanaunau ina ia latou malamalama atili i le uiga o Lana fetalaiga. Ua sili atu i le fasefulu tausaga o faaaluina le tamao’aiga, o le taimi ma le malosi, atoa ma le atamai faapitoa o le au tufuga ina ia faaleleia atili ai lona matagofie. Na sasaaina i ai e Herota le Sili ua le gata i le tamao’aiga o Roma a’o le oa foi a sa Iutā. E oo lava i le emeperoa o le lalolagi na ia foaiina atu i ai ana lava meaalofa. O le tele o maa tāua lanu sinasina, toetoe ina le mafai ona fuaina o lo latou tetele, sa aumaia faapitoa lava mai Roma ma avea o se vaega o le tino o le malumalu. Na vā’ai i ai le au soo i ia maa ona latou fai ane lea i lo latou Matai: “Inā silasila ia i nei maa ua tetele, ma nei fale ua tetele lava!” Mareko 13:1.</p>
	<p class="standard-indented">Ona tali atu ai lea o Iesu i ni upu uiga loloto sa faate’ia ai i latou. Ua Ia fetalai atu, “E moni ou te fai atu ia te outou, e le toe i ai se maa i luga o le tasi maa, ae uma ona solōia i lalo”, Mataio 24:2.</p>
	<p class="standard-indented">Na manatu le au soo o le faatafunaga o Ierusalema o le a faataunuuina faatasi lea ma le afio mai o Keriso i le tino ma le mamalu, Na te avea le nofoalii o le malo aoao, ma faasala atu ia Iutaia loto ma’a’a, ma faasaolotoina Isaraelu mai le amo a Roma. O se taimi ua mavae na ta’u atu ai e le Alii ia te i latou Lona toe afio faalua mai. O le mea lea na vave oso ai loa o latou manatu i lena afio mai ina ua ta’ua e Iesu le faasalaga o Ierusalema. Ma, a’o latou si’osi’omia le Faaola i luga o le mauga o Olive, sa latou fesili atu loa, “Pe oo afea ia mea? Pe se a foi le faailoga o Lou maliu mai ma le gataaga o le lalolagi?” Fuaiupu 3.</p>
	<p class="standard-indented">O le alofa o Iesu i Lona au soo na natia ai ia i latou le lumana’i. Ana latou manino atoatoa i tiga ma le maliu o le Faaola, atoa ma le faaumatiaga o lo latou aai ma le malumalu, semanū e matuā mafatia i <span type="pagebreak" id="calibre_link-60" title="9" class="pagebreak">[9]</span> latou i le mata’u tele. Na tuuina atu e Keriso ia i latou se otootoga o mea tetele o le a tutupu a’o lumana’i ai le i’uga o le lalolagi. Latou te lei malamalama atoatoa i Ana upu i lea taimi. Peitai na finagalo o Ia ina ia manino atoatoa uiga o nei upu i le taimi tonu e manaomia ai e Lana fanau aoaoga ua i totonu o nei fetalaiga. E uiga-lua le valo’aga na ia fetalai atu ai. Ua le gata ina tuuina mai ai o se ata o le faatafunaga o Ierusalema, a ua valo’ia mai ai foi mala mata’utia o le aso tele o le iuga.</p>
	<p class="standard-indented">Na ta’u atu e Iesu i le au soo, mala o le a oo ifo ia Isaraelu le nuu ifo i tupua, ae maise ai le faasalaga o le a oo ia i latou talu ai lo latou teena ma le faasatauroina o le Mesia. O le a i ai ni faailoga manino o le a muamua mai a’o lei oo mai le i’uga mata’utia. O le a faafuase’i ona oo mai lea itula mata’utia. O lea na lapata’i atu ai le Faaola i Ona soo: “Pe a iloa foi e outou le mea e inosia e faatafunaina ai, na fai mai ai le perofeta o Tanielu, ua tu i le Mea Paia, (inā mafaufau ia o le faitau) oēoi Iutaia i ia ona po, ia latou sosola i mauga”, Mataio 24:15, 16; Luka 21:20, 21. O le taimi e tutū ai ’au a Roma i luga o le eleele paia (o le eleele paia e lavea ai ma nai falelogi i tua atu o pa o le aai), o le taimi lava lea e maua ai e sooo Keriso lo latou saogalemu e ala i lo latou sosola. O le taimi e vaaia ai lea faailoga, e pei ona lapata’iina ai i latou, ia le faatuai lava soo se tasi o manatu e sola. E ao ina usitaiina loa lava lenei faailoga i le taimi lava e vaaia ai, e le gata i nuu uma o Iutaia, a ia faapena foi i Ierusalema lava ia. A oo mai lea taimi a’o i ai se tasi i luga o le fale, e le tatau ona alu ifo o ia i lona fale mo se mea e ave, tusa lava po o le a le sili ma le tāua o sea mea. O ē o galulue i tovine ia aua lava nei toe ma’imau se taimi e toe foi ai i le mea na tatala ese ai ni o latou ofu lelei a’o latou galulue i le vevela o le aso. Aua lava nei faatuai mo se minute, ina nei pagatia i latou i le faafanoga tele.</p>
	<p class="standard-indented">Sa le gata ina faamatagofieina o Ierusalema i le vaegataimi o le nofoaiga a Herota, ae o le fausiaina foi o ni fale matamata, o pa atoa ma ’olo, o mea ia na faaopoopo atu ai le malosi i le lelei o lona tulaga. O mea ia ua atili ai ona avea o Ierusalema o se aai e faigata ona faatoilaloina. O se tasi la na te valo’ia mai faalaua’itele le faaumatiaga o Ierusalema i se taimi faapea, ua avea o ia ua pei o Noa i lona foi taimi, ua avea o se vale taufaamata’u. Peitai na fetalai mai Keriso, “E mavae atu le lagi ma le lalolagi, a’o a’u upu e le mavae atu lava ia”, Mataio 24:35. Ua valoia nei le to’asa i luga o Ierusalema talu ai ana agasala. Ma o lona loto ma’a’a ma le le talitonu ua mautinoa atili ai le faataunuuina o lona iuga.</p>
	<p class="standard-indented">Na fetalai mai foi le Atua e ala i le perofeta o Mika e faapea: “Inā faafofoga mai ia i le mea nei o outou matai o le aiga o Iakopo, ma outou faipule o le aiga o Isaraelu, o ē inoino i le faamasinoga, ma faapi’opi’o i mea tonu uma; o ē atia’e Siona i le toto, ma Ierusalema i le amioleaga. O ona matai ua latou faamasinmo i le fia fai taui, o ana ositaulaga foi ua latou a’oa’o i le fia fai taui, ma ana perofeta ua latou iite i le fia fai tupe; a <span type="pagebreak" id="calibre_link-61" title="10" class="pagebreak">[10]</span> ua latou faalagolago ia Ieova, ma faapea ane, E le o ia te i tatou ea Ieova? E le oo mai lava se mea leaga ia te i tatou”, Mika 3:9-11.</p>
	<p class="standard-indented">Ua faamaoni le faamatalaina mai e nei upu o le leaga ma le faafiaamiotonu o i latou na nonofo i Ierusalema. Ua latou fai mai ua mamalu lo latou tausiga o tulafono a le Atua. Peitai sa latou solia autū faavae uma o ia lava tulafono. Na latou inoino ia Keriso ona sa avea Lona uiga mamā ma le paia ma mea na aliali a’e ai lo latou amioleaga. Na latou fai mai o Ia ua faapogai mai ai faalavelave uma ua oo mai ia i latou talu ai a latou agasala. E ui lava na latou iloa lelei e leai sana agasala, ua latou fai mai e ao ona maliu o Ia mo le saogalemu o i latou ma lo latou malo. Fai mai ta’ita’i o Iutaia: “Afai e faapenei ona tatou tuu ai pea o Iesu, o le a talitonu ia te Ia tagata uma lava; e o mai foi tagata Roma, ona faaumatia lea o la tatou nei mea atoa ma lo tatou nuu”, Ioane 11:48. Peitai afai e maliu Keriso e fai ma taulaga, atonu o le a toe avea ai i latou o se nuu malosi, se nuu ua tasi. Na faapena o latou manatu, ma ua latou ioe ai i le filifiliga ua faia e lo latou faitaulaga sili, faapea e sili ona oti o se tagata e toatasi nai lo le faafanoina o le nuu uma.</p>
	<p class="standard-indented">Na faapena ona faia e ta’ita’i o Iutaia; ua latou “atia’e Siona i le toto, ma Ierusalema i le amioleaga”, Mika 3:10. Ae ui lava ina latou fasiotia lo latou Faaola ona o Lona ta’uina atu o a latou agasala, o lo latou faafiaamiotonu na latou manatu ai o i latou lava o le nuu filifilia o le Atua, ma ua latou talitonu ai o le a lavea’iina i latou e le Atua mai o latou fili. “O le mea lea”, ua fai mai ai le perofeta o Mika, “e fai Siona ma fanua e suatia ai ona o outou, e fai foi Ierusalema ma faupu’egamaa, o le mauga foi o i ai le fale e fai lea ma mea maualuga i le vaomatua”. f.12.</p>
	<p class="standard-indented">E ui lava ua valo’ia e Iesu le faaumatiaga o Ierusalema, toetoe lava atoa le fasefulu tausaga o taofia pea e le Atua le faasalaga o lea aai ma lea malo. E ofoofogia le onosa’i o le Atua i ē na latou teena Lana talalelei ma fasiotia Lona Alo. O le faataoto i le laau e leai sona fua ua faailoa manino mai ai galuega a le Atua mo le nuu o Iutaia. Ua uma ona faia o le faatonuga, “Inā tuu ia i lalo; se a foi le mea e faaleaogā ai le fanua?” Luka 13:7. Peitai o le alofa tunoa o le Atua na toe faatuai atili ai le faataunuugaO lea faatonuga. Sa i ai pea i lea taimi i Iutaia le to’atele o i latou o ē lei faalogo i le tala i le amio ma le galuega a Keriso. E lei maua foi e fanau avanoa e tele po o le malamalama ua teena nei e o latou mātua. O le a avea le tala’iga a le au aposetolo ma isi, ma auala o le a faasusuluina atu ai e le Atua le malamalama ia i latou. O le a latou maua le avanoa latou te vā’ai ai i ala ua faataunuuina ai valo’aga, e le gata i le fanau mai ma le soifuaga o Keriso, ae faapea foi i Lona maliu ma Lona toe tu mai. E lei ta’usalaina fanau ona o agasala a mātua. Peitai afai e iloa e fanau le malamalama na tuuina i o latou mātua, ma latou teena foi le malamalama faaopoopo ua faasusuluina atu nei i o latou lava ala, ona tusa ai lea ua latou auai i agasala a o latou mātua, ma ua faatumuina ai le ipu o lo latou <span type="pagebreak" id="calibre_link-62" title="11" class="pagebreak">[11]</span> solitulafono.</p>
	<p class="standard-indented">Ua avea le onosai o le Atua ia Ierusalema ma mea ua faamautuina ai atili tagata Iutaia i lo latou loto ma’a’a ma le le fia salamō. O lo latou inoino ma lo latou sauā i le au soo o Iesu ua latou teena ai le toe avanoao le alofa tunoa. Ona ave’esea loa lea e le Atua o Lana puipuiga mai ia i latou; ua ave’esea foi Lona aao taofiofi mai ia Satani ma ana au. Ona tuua ai lea o lenei malo ina ia pulea e le ta’ita’i ua latou filifilia. Ua teena e ana fanau le alofa tunoa o Keriso, le alofa lea semanū e mafai ai ona pulea e i latou lava o latou uiga leaga. Peitai ua pulea nei i latou e nei uiga leaga. Ua faaosoina nei e Satani lagona aupito sauā ma uiga aupito matagā o le loto. Ua latou le mafaufau lelei. Ua le ofi atu foi i ai se manatu lelei, auā ua pulea i latou e le ita ma le sauā faasatani. Ua le maua se saogalemu i soo se itu, ua le gata i le malo a’o aiga, o tagata maualuluga e oo ifo lava i vasega aupito maulalo i le atunuu. Ua na o le masalosalovale, ma le matau’a ma le loto leaga, o misa ma fouvalega, atoa ma le fasioti tagata. Ua femasaloa’i uo ma aiga, ma ua faalata e le tasi le isi. Ua fasioti e mātua a latou fanau, o fanau foi o latou mātua. Ua le pulea e tupu ma faipule i latou lava, ma ua avea ai i latou o pule matuā sauā lava. Na talia e tagata Iutaia moliga sese ina ia faasalaina ai le Alo o le Atua e leai Sana sala. Lenei la ua avea femolia’iga sese ma mea ua latou le maua ai foi e i latou se mea latou te mapu i ai. Ua leva ona latou ta’u maia i a latou amioga upu nei, “Ina faate’a’eseina ia le Paia o Isaraelu i o matou luma”. Isaia 30:11. Lenei la ua talia lo latou mana’o. Ua le toe pulea pe taofiofia i latou e le mata’u i le Atua. Ua avea nei Satani o le ao o le malo, ma ua i ai uma nei ta’ita’i o le malo faapea le aufailotu i lalo ifo o lana pule.</p>
	<p class="standard-indented">Ua fetaua’i ma fefasia’i le malo e aunoa ma se alofa; o nisi o taimi ua aufaatasi ai itu feteena’i ina ia latou fasi ma faapuapuagatia i ē ua latou maua. E oo lava i le paia o le malumalu na le taofia pe faaitiitia ai lo latou sauā faasatani. O luma lava o le fata faitaulaga na fasiotia ai le au tapuai, ma ua faaleagaina ai le malumalu i nei tino oti. A ua avea le tauaso ma le faafiaamioatua o nei tagata amioleaga fasioti tagata, ma mea ua latou faapea ane ai e leai se mea latou te fefefe ai, e le faaumatiaina lava Ierusalema ona o le aai a le Atua. E oo lava i le taimi ua amatalia ai ona si’omia le malumalu e au a Roma, sa taumafai lava ta’ita’i o le malo ina ia faamautuina atili la latou mau, e ala i lo latou totogia o tupe i perofeta pepelo latou te ta’u atu ai i tagata, ina ia latou faatalitali ma vaavaai mo le lavea’iga mai le Atua. E afe ma afe na taofimau pea i le talitonuga o le a tula’i mai lava le Silisili Ese mo le faatoilaloina o o latou fili. Peitai ua teena e Isaraelu le puipuiga a le Atua, ma ua leai ai nei so latou lafitaga. Talofa ia Ierusalema! Ua malepe i le femisaa’i ma le fetaua’i, ua lofia ona ala tetele i le toto o lana fanau, ma o lenei ua osofa’ia ona ’olo ma fasiotia ona tagata-o-taua e ’au a le fili.</p>
	<p class="standard-indented">Na matuā atoatoa le faataunuuina o valo’aga uma na faia e Keriso e <span type="pagebreak" id="calibre_link-63" title="12" class="pagebreak">[12]</span> uiga i le faatafunaga o Ierusalema. Na lagona e Iutaia le faamaoni o afioga na Ia lapatai atu ai, “Auā o le fua foi tou te fuaina atu ai, e toe fuaina mai ai ia te outou”, Mataio 7:2.</p>
	<p class="standard-indented">Na vaaia ni faailoga ma ni vavega, ma ua avea ia ma faa’ite’ite o puapuaga ma le mala ua toetoe lava pa’ū mai. Na vaaia se malamalama uiga ese i luga a’e o le malumalu ma le fata faitaulaga i le tulua o po ma ao. Na vaaia i ao i le taimi o le goto o le la se ata o kariota ma tagata-o- taua ua faapotopoto ane mo le taua. Na matuā gatete ma fefefe le au faitaulaga o ē na galulue po i le malumalu ona o ni leo taufaamata’u na latou faalogoina. Na galulu le eleele, ma sa faalogoina ni leo o se motu o tagata ua fe’ei ma faapea mai, “Tatou sosola ia!” Na vaaia foi i le tulua o po ma ao ua tatala e aunoa ma ni lima le faitoto’a tele i le itu i sasa’e o le aai; e taulemafai e le luasefulu tagata ona tapunia lea faitoto’a talu ai lona mamafa tele; ma sa mausali lona tu i luga o le papa na taula i ai. (Milman, The History of the Jews, bk 13.)</p>
	<p class="standard-indented">E fitu tausaga o fesavalia’i pea se tagata i ala tetele o Ierusalema ma folafola mai mala o le a oo i le aai. Na ia pese i le ao ma le po ma ta’u mai upu nei: “O se leo mai sasae! o se leo mai sisifo! o se leo mai matāmatagi e fa! o se leo e faasaga ia Ierusalema ma le malumalu! o se leo e faasaga i ē faato’afaiava ma ē faato’anofotane! o se leo e faasaga i le nuu uma! Na tuuina si nei tagataese i le falepuipui e sasa ai, ae peitai e lei i ai se upu faitio na pa’ū mai i ona laugutu. E ui lava i upu mamafa ma upu faifai na lafo atu ia te ia, na o le tasi lava si ana tali: “Oi talofa, oi talofa ia Ierusalema! Oi talofa, oi talofa i ē o nonofo ai!” Faato’ā taofia lava lona leo lapata’i ina ua fasiotia o ia i le faaumatiaga o le aai sa ia vavaloina.</p>
	<p class="standard-indented">E lei fano se Kerisiano e toatasi i le faatafunaga o Ierusalema. Ua leva ona tuuina atu e Keriso le lapata’iga i Ona soo, ma, o ē uma na talitonu i Ana afioga na latou faatalitali ma vaavaai mo le faailoga na folafola atu ia latou. Na fetalai Iesu: “A iloa e outou ua si’omia Ierusalema i au o le taua, ia outou iloa i lea aso ua latalata lona faatafunaina. O lea aso, o ē ua Iutaia ia latou sosola i mauga; oe ua i totonu o lea aai, ia latou o ese”. Luka 21:20, 21. Ua si’osi’omia nei le aai e au a Roma i lalo o le ta’ita’iga a le taitai’au o Sesetia. Peitai e ui lava sa foliga mai ua saunia mea uma mo le osofa’iga o le aai, na faafuase’i lava ona suia fuafuaga. Toetoe lava si’ilima tagata o le aai, ae faatonuina loa e le taitai’au Roma ana au e tuumuli, ma sa le mate’ia e se tasi le pogai o lea tuumuli. Peitai o le ta’ita’iga alofa a le Atua na puleaina ai nei mea uma mo le lelei o Ona tagata. Ua leva ona ta’u atu i le au Kerisiano faatalitali le faailoga folafolaina; ma o se avanoa lelei lenei ua tuuina mai mo soo se tasi e fia gaua’i, e usitai ai i le lapata’iga a le Faaola. Na faapea ona i ai mea uma i lalo ifo o le ta’ita’iga a le lagi, ma ua le mafai ai e tagata Iutaia po o tagata Roma ona faalavelave i le sola’aga a le au Kerisiano. O le taimi lava na tuumuli ese atu ai au a Sesetia mai le aai, o le taimi lava lea na lolofi atu ai <span type="pagebreak" id="calibre_link-64" title="13" class="pagebreak">[13]</span> Iutaia mai Ierusalema e tuliloaina au a Roma. A’o faapena ona fetaui itu e lua, sa maua loa e le au Kerisiano se avanoa lelei latou te tuua ai le aai. Ua ave’esea foi isi fili semanū latou te faalavelave ane i le sola’aga a le au Kerisiano. Na potopoto tagata Iutaia i Ierusalema i le taimi na si’omia ai le aai, ina ia latou tausia le Tausamiga o Fale Apitaga, ma ua faigofie ai ona sosola ese atu le au Kerisiano mai le malo atoa, e aunoa ma se tasi e faalavelave ane. E lei faatali loa lo latou sosola ese atu i se mea latou te saogalemu ai, i le aai o Pela i le nuu o Perea i talatu o le Ioritana.</p>
	<p class="standard-indented">O le malosi o le alu atu o au a Iutaia i lo latou tuliloaina o au a Roma, na foliga mai ai o le a faaumatia atoatoa Sesetia ma ana au. Sa matuā faigata lava ona faia e au a Roma la latou tuumuli. Toetoe lava leai se tagata oti o au a Iutaia i lea fetauiga, ma ua toe foi atu nei i latou i Ierusalema ma le vete tele, atoa ma le alaga o le manumalo. Peitai o lea mea ua foliga mai o se manuia, ua latou maua mai ai na o le malaia. Na avea lo latou manumalo i lea fetauiga, ma mea ua faama’a’a atili ai i latou lo latou tetee atu i au a Roma. Sa le pine ae aumaia loa e Roma ia Ierusalema o ni mala ma le ōi e le mafaamatalaina.</p>
	<p class="standard-indented">E mata’utia na’uā mala na oo ia Ierusalema ina ua toe si’omia le aai e au a Roma, i lalo ifo o le ta’ita’iga a Tito. Na si’omia le aai i le taimi tonu na potopoto ai i Ierusalema le miliona ma miliona o tagata Iutaia mo le tausamiga o le Paseka. O a latou mea’ai semanū e lava mo le tausiga o i latou mo ni tausaga se tele pe ana faasaoina faalelei, o ia mea’ai ua faaumatia nei talu ai lo latou felotoleagaa’i ma le fetaua’i, ma ua oo mai ai nei na o le ōi ma le matelaina. Na faatau atu le taga saito i le taleni, pe tusa lea o le lua afe tālā. O le mata’utia tele o le tulaga na oo i ai le fia aaio tagata, ua latou fe’ati ai pa’u o latou fusipa’u ma o latou seevae, faapea ma ufiufi o a latou talitā. E faitau afe i latou na fetolofi i fafo i le po i tuapāO le aai, e tau ao mai ai ni nai vaovao ’aina. Peitai e to’atele na pu’e ma fasiotia i ni faiga sauā. O ē na toe sao atu i totonu o le aai, na fao faamalosia ni nai mea na latou maua atu ma loimata ma le ōi. O ni sauaga mata’utia na faia e i latou na i ai le pule, ina ia fao faamalosi ai mai tagata mafatia ma le fia’aai, ni toe mea’ai atonu o lo o latou natia mo a taeao. O nei faiga sauā, na faia e i latou o ē na lelei lo latou tausiga, ma sa latou faia ia uiga ona o lo latou matape’ape’a, ma le mana’o ia faaputuina oloa e tausi ai i latou lava i le lumana’i.</p>
	<p class="standard-indented">E afe ma afe i latou na fano i le oge ma le faama’i. E peiseai ua mate le alofa faanatura o le tasi i le isi. Ua fāōa e tane mea mai a latou āvā, o āvā foi mai a latou tane. E vaaia fanau o latou fao’esea ni mea’ai mai gutu o o latou tamā ma tinā matutua. Na fesili le perofeta, “E galo ea i le fafine lana tama ua susu?” Isaia 49:15. Lenei ua maua i totonu o pa o le aai faafanoina le tali o lea fesili, “Ua tunu e lima a fafine alolofa o a latou lava fanau, sa fai ma mea e ’ai mo i latou i le malaia a le tama fafine a lo’u nuu”, Auega 4:10. Ua faataunuuina nei foi le valo’aga lapata’i na tuuina atu ia Isaraelu, <span type="pagebreak" id="calibre_link-65" title="14" class="pagebreak">[14]</span> i le afe fa selau tausaga talu ai. Fai mai lea valo’aga, a fanau mai le pepe a le fafine, o le leaga tele o le oge o le a ’ai faalilolilo ai e lea fafine lana pepe ma le fanua o le pepe. O le a na le avatua sina mea i lana tane pele po o lana fanau. O mea ia o le a tutupu pe a oo ina si’omia oe e ou fili. Teuteronome 28:56, 57.</p>
	<p class="standard-indented">Sa taumafai taitai’au Roma e faamata’u Iutaia, ina ia latou gaua’i ai ma talosagaina ia faamutaina le taua. O ē na tetee i le ave faatagataotauaina o latou, sa sasa ma faatāugāina, ma faasatauroina i luma o pa o le aai. E selau ma selau na faapea ona fasiotia, ma sa faaauau pea lea galuega sei oo ai lava ina tau le mafai ona fesavalia’i tagata i le Vanu o Iosefatu atoa ma Kalevario, talu ai le tele naunau o satauro na faatutū ai. Matuā mata’utia na’uā le faataunuuga o upu na tauvalaau atu ai le nuu o Iutaia i luma o le nofoa faamasino o Pilato, ina ua latou fe’ei ma fai atu, “Ia i luga ia i matou, ma a matou fanau Lona toto”, Mataio 27:25.</p>
	<p class="standard-indented">Ana gaua’i Iutaia, semanū e loto malie lava Tito e vave faamutaina le taua ma uma atu ai ma ia vaaiga mata’utia, ma faasaoina ai Ierusalema mai le atoaga o lona faafanoga. Na maniti tino o Tito a’o ia vaai atu i faaputuga o tino oti o taatitia mai i lea vanu ma lea vanu. Na pei ua tuuina mai ia te ia se faaaliga a’o ia vaavaai atu mai le tumutumu o Olive, le matagofie o le malumalu. Sa ia faia le faatonuga ina ia aua lava ne’i tagofia e oo lava i se maa e tasi o le malumalu. A’o lei oo le faasologa a ’au a Roma i le malumalu, sa ole atu Tito ma le naunauta’i i ta’ita’i Iutaia, ina ia aua nei o latou faia se mea e ono faamalosia ai le solia o le malumalu ma faaleagaina ai i le toto masaa. Na ole atu Tito afai latou te o ese mai le malumalu, ma tau i isi vaega o le aai, o le a leai lava se Roma na te solia fua le paia o le malumalu. E oo lava foi i le tusitala o Iosifa, na ia ole atu ma le naunauta’i i ni upu faagaeetia loto ia Iutaia, ina ia latou ioe i le filemu ma siilima, ina ia lavea’ia ai i latou ma lo latou aai, atoa ma lo latou malumalu. Peitai na o upu mamafa ma palauvale na tali mai ai Iutaia i le olega a Iosifa. A’o tu Iosifa ma ole atu ia Iutaia, sa latou tau’ai atu ū fanafana ia te ia; na lilo ia i latou o lo latou toe fautua lea i lenei lalolagi. Na teena e Iutaia le faatoga atu o le Alo o le Atua. O ni a’oa’iga po o nisi olega e avatu i le taimi nei, ua na ona atili ai lo latou faama’a’a. Na ma’imau taumafaiga a Tito ina ia faasaoina ai le malumalu. E i ai se Tasi e sili atu ia te ia na vavalo ma fetalai mai, e le toe taatia le tasi maa i luga o le isi maa.</p>
	<p class="standard-indented">Na faaosofia le ita ma le inoino o ’au a Roma, ona o le ma’a’a ma le pogisa o loto o ta’ita’i Iutaia, atoa ma amioleaga matagā na faia i totonu o le aai, e ui lava ina ua si’omia nei. Na i’u ai lava ina faia le faatonuga a Tito ina ia osofa’ia le malumalu. Ae ui i lea sa faia lana faatonuga ina ia faasaoina le malumalu mai le faatafunaga, pe afai e mafai. Peitai e lei amana’iaina e fitafita lana faatonuga. Na mapu atu Tito i lona fale’ie mo lana malologa i le po, ae faafuase’i loa ona osofa’ia ana fitafita sa i fafo, e <span type="pagebreak" id="calibre_link-66" title="15" class="pagebreak">[15]</span> au a tagata Iutaia sa i totonu o le malumalu. A’o faia lea fetauiga, sa togi atu loa e se fitafita se motumotu ola i totonu o se potu na sosoo ma le malumalu, e faaui atu i se vaega na matala i le faapaologa. Sa le pine loa ae sasao a’e le afi mai faaalo arasi o potu na si’omia ai le malumalu. Na faavave atu Tito faatasi ma ta’ita’i o ana vaega’au, ma faatonuina loa fitafita ina ia tineia le afi. E lei faalogo se tasi i ana upu. O le ita tele o fitafita na latou tau’aia atu ai ma isi motumotu ola i isi potu na sosoo ma le malumalu, ma ua latou faaaogaina loa a latou pelu e fasiotia ai le anoano o ē na lalafi ai i inā. Na pei o le vai le tafe mai o le toto i faasitepu o le malumalu. E afe ma afe tagata Iutaia na faaumatia ai i inā. E sili a’e i le malomaloā o le taua ni leo na faalogoina o fe’ei ma faapea mai, “Ikapoti!” - ua mavae le mamalu.</p>
	<p class="standard-indented">“Na matuā le mafai e Tito ona taofia le ita o le au fitafita. Na ia ulu atu faatasi ma ana au ofisa ma maimoaina totonu o le maota paia. Na faatumulia i latou i le maofa tele i lona matagofie. Na ia faia se toe taumafaiga ina ia faasaoina le malumalu, ona o le taimi lea e lei oo atu ai le mumū i le Mea Paia. Na ia momo’e atu ma faatonuina fitafita ina ia taofia le galuega o le faatafunaga. Na taumafai lava Liperale se ta’ita’i o se to’aselau, e faamalosia ana fitafita ina ia usitai i le faatonuga. Peitai ua le iloa so latou faaaloalo i lo latou emeperoa ona o lo latou fia tagolima tele i tagata Iutaia, atoa ma o latou loto ua faagaeetia i le vevesi o le taua, faapea ma lo latou faamoemoe matau’a i ni oa o le a maua mai ai. Na vaaia e le au fitafita le fepulafi mai o le auro i mea uma na si’omia ai i latou, ma ua atili ai le pupula o le auro ona o le mumū a’e o le afi. Na manatu foi i latou o lo o teuina se oa tele i le Mea Paia o le malumalu. Na soso’a atu e aunoa ma le iloa e se fitafita se motumotu ola i le va o faamau o le faitoto’a, ma sa le pine loa ae sasao a’e le afi i le fale atoa. O le malosi o le asu ma le afi na sosola ese atu ai loa Tito ma lana au ofisa, ma ua tia’i atu ai loa le maota mamalu i lona i’uga.</p>
	<p class="standard-indented">“O se vaaiga matuā faigata tele lea i le fitafita Roma ona faamatalaina. Peitai sa sili atu ai ona faigata i le mafaufau o le Iutaia, ona tau faasoasoaina o le mata’utia o lea vaaiga. Ua sasao a’e pei o se mauga mu le tumutumu atoa o le malumalu sa avea ma mitamitaga o le aai. Na auaua’i le solo ifo o maota tetele i se gogolo mata’utia, ma ua faapena ona foloina uma e le tofe aasa Na pei o ni ie lautetele le alu a’e o le mumū o le afi, mai maota na ato i le arasi, a’o tumutumu maamaai o ia maota, ua susulu mai nei e pei o ni tao ua faia i ni afi mumū. O fale matamata i luga a’e o faitoto’a taitasi o le aai, ua alu a’e ai nei faaniutu le afi faatasi ma le asu. Ua malamalamagia ai mauga tu tua’oi, ma sa vaaia o faapotopoto solo ai tagata, o lo o latou maimoaina ma le mata’u tele le alu faasolo o le galuega o le faatafunaga. Na faatumulia aupā ma vaega maualuluga uma ole aai i tagata. Ua sesega foliga o le to’atele ona o le tiga o le leai o so latou toe faamoemoe, a’o foliga o nisi ua tumu i le faasiasia ma le ita ona <span type="pagebreak" id="calibre_link-67" title="16" class="pagebreak">[16]</span>  <span type="pagebreak" id="calibre_link-68" title="17" class="pagebreak">[17]</span> o le fia tauimasui, a ua leai sa latou mea e mafai. Ua fefiloi le fe’ei o fitafita Roma a’o latou fetaufetulia’i, faatasi ma le alaga a tagata Iutaia ua toetoe lava fano i le afi. Ua fefiloi nei leo uma ma le gogolo leotele o le afi, atoa ma le taalili o le pa’u’ū ifo o fale ma laupapa. Na lagona ua toe faafo’i mai e mauga le fe’ei ma le laue o i latou sa i luga o vaega maualuluga o le aai. Ua na o le fe’ei ma le laue na faalogoina i soo se vaega o pa o le aai. O sina malosi na totoe talu ai faiga a le oge, ua faaaogaina nei e tagata e faaleoina ai se alaga o le ōi ma le faafanoga.</p>
	<p class="standard-indented">“Peitai sa sili mamao atu le mata’utia o le faafanoga i totonu o le aai nai lo le mata’utia na vaaia i fafo. Na faasolo’atoa le galuega a le pelu i le fasiotia o soo se tasi - o tane atoa ma fafine, o ē na tetee faapea le au ositaulaga, o ē na fia tauimasui, atoa ma ē na ole atu i le fia ola mo se alofa. Na sili mamao atu le to’atele o ē na fasia nai lo le numera o fitafita Roma. Na fetaufetulia’i fitafita i luga o faaputuga o tagata oti a’o latou faaauauina le galuega tele o le faafanoga.” (Milman, The History of the Jews, bk 16.)</p>
	<p class="standard-indented">Sa le pine ae pa’ū atu loa le aai atoa i lima o tagata Roma ina ua mae’a le faatafunaga o le malumalu. Na tia’i e ta’ita’i o tagata Iutaia o latou fale matamata, fale sa matuā faigata ona a’ea. E oo atu i ai Tito ua tuufua. Na ia tu ma sisila i ai ma le maofa tele, ma sa ia faapea ane ai ua tuuina atu e le Atua nei mea uma i ona lima, ona e leai se malo e i ai ni ana mea tau malolosi e mafai ona manumalo atu i nei ’olo malolosi. Na oo ifo i faavae le olopalaina o le aai faapea ma le malumalu. O le eleele na tu ai le maota paia ua avea “e fai ma fanua e suatia”. Ieremia 26:18. E sili atu i le milionai latou na fano i le galuega a le pelu na mulimuli mai ai. O ē na sao mai lea faafanoga na ave faatagataotauaina, po o le faatauina atu foi o ni pologa; o nisi na toso faatātā i Roma e fai ma molimau o le manumalo o ’au a Roma; o nisi na lafoina i manufe’ai e faaumatiaina ai i latou i totonu o falemataaga tetele, a’o isi na faata’ape’apeina ma maumausolo ai e aunoa ma ni aiga i nuu uma o le lalolagi.</p>
	<p class="standard-indented">O filifili ua saisaitia ai nei Iutaia, na faia e o latou lava lima; o i latou lava foi na faatumuina le ipu o le to’asa ua latou inu nei i ai. O le faafanoga na oo ia i latou ma lo latou malo, atoa ma mala na tuliloaina i latou i nuu na faata’ape’apeina i ai i latou, o le seleselega lava lea o mea na lūlūina e o latou lava,lima. Fai mai le perofeta: “Isaraelu e, ua malaia oe ia te oe ... auā o lau agasala ua e pa’ū ai”, Hosea 13:9; 14:1. Ua ta’u mai e nisi faapea o mala o Iutaia o se faasalaga lea ua oo ia i latou e aunoa ma se pogai, ma ua oo mai talu ai se malelega tuusa’o a le Atua. Ua faapena ona sa’ili’ili le tiapolo ina ia natia ai lana lava galuega leaga. O lo latou faama’a’a ma lo latou teena pea o le alofa tunoa o le Atua, o mea ia ua ave’esea ai e tagata Iutaia mai ia i latou lava, le puipuiga a le Atua, ma ua mafai ai loa e Satani ona puleaina i latou, e tusa ai ma lona loto. O le faafanoga mata’utia na vaaia i le faaumatiaga o Ierusalema, o se faatinoga <span type="pagebreak" id="calibre_link-69" title="18" class="pagebreak">[18]</span> lava lea o le malosi o le pulea atoatoa e Satani o i latou uma o ē ua gaua’i atu ia te ia.</p>
	<p class="standard-indented">Tatou te le malamalama i le tele na’uā o la tatou aitalafu ia Keriso ona o le filemu ma lana puipuiga ua tatou saogalemu ai. O le mana taofiofi o le Atua o lo o taofia ai i tatou mai lo tatou goto atu atoatoa i lalo ifo o le pule a Satani. E tele mea e ao ona vivii a’e ai i le Atua ē le usitai ma ē le faafetai, ona o le alofa tunoa ma le faapalepale o le Atua, o lo o Ia taofiofia ai pea le malosi o le sauā o le fili. Peitai e ave’esea lea puipuiga pe a sosopo atu amioga a tagata, i le mea e gata ai le faapalepale o le Atua. E le faapea o lo o tu le Atua e pei o se tagata faaoo-sala na te faaoo maia le sala e tusa ai ma le solitulafono; e leai. Na te tuuina atu ē ua latou teena Lona alofa tunoa, ina ia latou seleseleina e i latou lava le mea na latou lūlūina. Soo se ave o le malamalama ua teena, soo se lapata’iga ua le talia ma le amana’iaina, soo se tuinanau ua faamalieina, soo se soliga o le tulafono a le Atua, o se fatu lava lea ua lūlūina, ma e mautinoa foi le taimi o lona seleselega. O le faifaipea e le tagata o lona teena o le Atua, o le mea lea e i’u ai lava ina ave’esea le Agaga o le Atua i lea tagata, ona tuua ai loa lea o ia e aunoa ma se malosi na te pulea ai tuinanau leaga uma o le loto, ma ua ave’esea ai foi lona lafitaga mai osofa’iga leaga uma a Satani. O le faatafunaga o Ierusalema, o se lapata’iga faagatete-loto lava lea mo i latou uma o ē o lo o ta’a’alo pea ma manatu faatauvaa i le alofa o le Atua, ma latou teena pea olega ma musumusuga o lona alofa tunoa. Faato’ā vā’ai lea o le lalolagi i se faatinoga manino ma le uiga ese o le inoino o le Atua i le agasala, atoa ma le le taumatea o le oo mai o le faasalaga i luga o ē amioleaga.</p>
	<p class="standard-indented">O le a le gata ai i Ierusalema le faataunuuga o le valo’aga a le Faaola e uiga i le faatafunaga o lea aai. O lo o lumana’i pea se isi faataunuuga o lea valo’aga; o le mata’utia tele o mea o le a tutupu i lea taimi, o le a avea ai o se meafua le faatafunaga o Ierusalema. O le faatafunaga o Ierusalema ua na o sina ata itiiti lea o le i’uga o le lalolagi ua latou teena le alofa tunoa o le Atua, ma ua latou solipalaina Lana tulafono. Ua molimauina e le lalolagi le mata’utia ma le pogisa o tala faamauina o le ōi o le fanau a tagata, i senituri uma o soligatulafono ma le amioleaga. E ma’i le loto maoo mai ai le faavaivai o le mafaufau pe a manatunatu i ai. E mata’utia na’uā le i’uga na oo i ai le teena o le pule a le Lagi. Peitai e sili atu le mata’utia ma le pogisa o le ata o le lumana’i ua tuuina mai i le faaaliga. O tala faamauina o augatupulaga ua mavae, e pei o le faasolo mai o le vevesi ma le vavaō, o taua ma fouvalega, “o le taalili o le taua, ma ofu ua liloia i le toto” (Isaia 9:5), o ni meafua nei mea uma pe a faatusatusa atu i le aso o le a ave’esea atoatoa ai le Agaga taofiofi o le Atua mai ē amioleaga, ma le toe maua ai loa so latou lafitaga mai le sasao a’e o le sauā faaletagata ma le to’asa faa-Satani. Ona faato’ā vā’ai ai lea o le lalolagi i le faatinoga atoatoa o le pulega a Satani. <span type="pagebreak" id="calibre_link-70" title="19" class="pagebreak">[19]</span> </p>
	<p class="standard-indented">Peitai, o lea aso o le a lavea’iina ai le fanau a le Atua, e pei lava ona sa faia i le taimi o le faatafunaga o Ierusalema. Isaia 4:3. Na fetalai Keriso o le a Ia toe afio mai e faapotopoto atu ia te Ia Lana fanau faamaoni: “Ona taufaitagitu’i ai lea o itu’aiga uma o le lalolagi; latou te iloa atu foi le Atalii o le tagata ua sau i ao o le lagi ma le mana ma le mamalu tele. E aauina atu foi e Ia o Ana agelu ma le leo tele o le pu, latou te faapotopoto foi i ē ua filifili e Ia mai matāmatagi e fa e amata i le tasi tulu’iga o le lagi, e oo i le tasi tulu’iga”, Mataio 24:30,31. Ona faaumatia ai lea o i latou uma na le fia faalogo i le talalelei, i le mana mai Lona fofoga ma le pupula o Lona toe afio mai. 2 Tesalonia 2:8. Ua faaumatia e le au amioleaga i latou lava, pei lava ona faia e Isaraelu anamua; ua latou pa’u’u i la latou lava amioleaga. O la latou filifiliga ua latou ola masesei ai pea ma le Atua, ma ua matuā maulalo ai lo latou pa’u’ū ifo i le agasala, ma ua avea ai le pupula o Lona mamalu o se afi o le faafanoga ia i latou.</p>
	<p class="standard-indented">Ia mataala tagata uma ne’i o latou faatamala i le aoaoga ua aumaia mo i latou i fetalaiga a Keriso. Pei lava ona Ia tuuina atu le lapata’iga i Ona soo e uiga i le faatafunaga o Ierusalema, ma Ia tuuina atu foi ia i latou se faailoga latou te iloa ai le lalata mai o le faafanoga, ina ia latou sosola ese ai, ua faapena foi ona Ia tuuina mai lapata’iga i le lalolagi e faatatau i le aso o le faatafunaga o mea uma, ma ua Ia tuuina atu foi i le lalolagi faailoga latou te iloa ai le latalata mai o lea aso, ina ia sao ai mai le to’asa soo se tasi e fia sola ese mai ai. Na fetalai Iesu: “E i ai foi faailoga i le la, ma le masina, ma fetu; o i le lalolagi foi le atuatuvale o nuu i le fememea’i”, Luka 21:25; Mataio 24:29; Mareko 13: 24-26; Faaaliga 6:12-17.O ē vā’ai i nei faailoga o Lona toe afio mai, ia latou “iloa ua latalata o Ia, ua i faitoto’a lava”. Mataio 24: 33. Ma ua Ia lapata’i mai: “O lea ia outou mataala ai”. Mareko 13:35. O i latou uma o ē usitai i lenei lapata’iga o le a le pogisa i latou, ma maua mai ai i latou i lea aso e lei sauni. A’o i latou o ē le mataala, e sau le aso o le Alii ia i latou “e pei o se gaoi i le po”. 1 Tesalonia 5:2-5.</p>
	<p class="standard-indented">E pei lava ona sa faama’a’a tagata Iutaia ma latou le fia talia le lapata’iga a le Faaola e uiga ia Ierusalema, ua faapena lava foi le lalolagi, i lo latou le fia talia o le fe’au mo nei ona aso. Po o le a lava le taimi e afio mai ai Iesu, e oo mai lava lea aso e lei sauni ē amioletonu. A’o tumau pea le olaga i ona taaviliga e pei ona masani ai; a’o faatumulia mafaufau o tagatai mea faafiafai, i mea faapisinisi, ma mea tau tupe; a’o siitia a’e ma viia e le aufailotu le alualu i luma o le poto ma le malamalama o le lalolagi; ma ua nonofo faafifilemu ai tagata e aunoa ma se popole - o le taimi tonu lava lea, e pei lava ona tolotolo mai o le gaoi i le valuapo i le fale e le o leoleoina, e faapena lava ona oo faafuase’i mai le faafanoga i ē faalemata’u ma ē amioletonu - “latou te le sosola ai lava”. 1 Tesalonia 5:3. <span type="pagebreak" id="calibre_link-71" title="20" class="pagebreak">[20]</span>  <span type="pagebreak" id="calibre_link-72" title="21" class="pagebreak">[21]</span> </p>
</div>
</div>


<div class="calibre1" id="calibre_link-5">
<div class="chapter" id="calibre_link-623">
	<h2 class="chapterhead">Mataupu 2&mdash;Sauaga I Uluai Senituri</h2>
	<p class="standard-indented">A’o faaali atu e Iesu i Ona soo le malaia o le a oo i Ierusalema, atoa ma mea o le a tutupu i le aso o Lona toe afio mai, sa Ia valo’ia mai foi mea o le a tutupu i Ona tagata mai Lona afio a’e i le lagi, sei oo atu lava i Lona toe afio mai i le mana ma le mamalu tele. Na vaaia e le Faaola mai le mauga o Olive afā malolosi ua toetoe lava pa’u’ū mai i luga o Lana ekalesia i onapō o le au aposetolo. Na loloto le silafia a le Faaola i le lumanai, ma sa Ia vaaia ai le pesi mai o afā malolosi i luga o Lana fanau i augatupulaga o le pogisa ma sauaga. E uigā tele nai upu pupuu na Ia valo’ia mai ai sauaga o le a faia e ta’ita’i o le lalolagi i le ekalesia a le Atua. Mataio 24:9, 21, 22. E ao ona uia e soo o Keriso le ala e tasi na uia e lo latou Faaola, le ala lea o le puapuaga, o le faalumaina ma le mā . O sauaga na faafeagai ma le Faaola o le lalolagi, o sauaga foi ia o le a faafeagai ma i latou uma o e talitonu i Lona suafa.</p>
	<p class="standard-indented">Ua molimau le tala faasolopito o le uluai ekalesia i le faataunuuina o fetalaiga a le Faaola. Na au faatasi ta’ita’i o le lalolagi ma le malosi faatemoni e tetee atu ia Keriso e ala i lo latou sauā ina o Lana fanau. Na iloa e ta’ita’i faapaupau o le a mou ese atu a latou malumalu ma a latou fata faitaulaga pe afai e manumalo le talalelei. O le mea lea na latou faaaogaina ai lo latou malosi uma, ina ia tafi’esea ai le tapua’iga faa- Kerisiano. Ma sa amata loa lava ona mumO a’e le afi o sauaga. Na tuli’esea le au Kerisiano mai o latou aiga, ma fao’esea a latou mea totino. Na “latou onosai ai i le taua tele o le tiga”. Eperu 10:32. Na tofotofoina i latou i tauemuga ma le sasa, “atoa ma noanoataga, ma tuuina i falepuipui”. Eperu 11:36. E toatele na faamaufaailogaina la latou molimau, e ala i lo latou oti faamaturo. E lei foi le galuega a le pelu i soo se tasi - o tamalii ma ē pologa, o ē maumea ma ē matitiva, o ē popoto ma ē lei aooga, na fasiotia uma i latou e aunoa ma se alofa.</p>
	<p class="standard-indented">Na amatalia nei sauaga i le nofoa’iga a Emeperoa Nero ina ua fasiotia ai Paulo, ma sa faaauauina ia sauaga mo le tele o senituri. Na tuua’ia le au Kerisiano ona o ni soligatulafono mamafa ma le matagā , ma sa faasalalauina o i latou ua pogai ai mala e tele e pei o oge ma faama’i atoa ma mafui’e. Na faapena ona itagia ma inosia i latou e le lalolagi. O le matape’ape’a o nisi na latou faia ai ni moliga pepelo e uiga i le au <span type="pagebreak" id="calibre_link-73" title="22" class="pagebreak">[22]</span> Kerisiano. Na faia le faasalalauga o i latou o ni tagata fouvale i le malo, o fili foi o faiga-tapua’iga, o ē ua faatama’ia le atunuu. Na lafo le toatele e fafaga ai manufe’ai, po o le susunuolaina foi i nofoaga tetele mo faafiafiaga. Na faasatauroina nisi, a’o isi na faa’ofuina i pa’u o manufe’ai ona lafo lea i le malae ina ia saeia ma faaumatia ai i latou e ta’ifau. O faasalaga faapenei o le au Kerisiano, na fai lea ma mea faafiafia auā le maimoaga a le lautele o le atunuu. E afe ma afe na lolofi ane i nei malae o mataaga e fe’ei ai ma taliē ma pati fiafia a’o faapena ona faaoo atu le oti i le au Kerisiano.</p>
	<p class="standard-indented">Na pei o le tulia o ni manu’aivao le tuliloaina o le fanau a le Atua i soo se mea na latou sulufa’i i ai. Na latou sosola ma lalafi solo i mea tuufua ma vaega le ’ainā o le eleele. “O mativa i latou ma puapuagatia, ma faasaunoaina (e le aogā le lalolagi ona i ai o i latou); na feoa’i solo i latou vao ma mauga, ma ana, ma lua i le eleele”. Eperu 11:37, 38. Na fai nei ana i le eleele ma lafitaga o le afe ma afe o i latou. Na i ai ni ana uumi i lalo o auvae mauga i tua atu o pa o le aai o Roma. O inei na tanu ai e le au Kerisiano o latou tagata oti. O inei foi na latou maua i ai le lafitaga pe a masalomia pe tuliloaina i latou. E toatele maturo a Keriso, o le a toe tutu a’e mai nei ana pogisa, pe a toe fagua e le Faaola i latou uma o e na latou tau le taua lelei.</p>
	<p class="standard-indented">E lei pisia le faatuatua o nei molimau a Iesu talu ai sauaga aupito tiga ma le faigata. E ui lava ina sa tuliloaina i latou faapei o ni manu i le vao, e ui lava sa latou lēmavaaia le la a’o latou lalafi i ana i le eleele, latou te lei faameo pe muimui i mea tiga. O upu o le onosa’i, o upu o le faatuatua ma le faamoemoe na latou apoapoa’i ma faamafanafana atu ai le tasi i le isi ina ia latou tūtūmau ma onosa’i i tiga ma le faamativaina. E lei avea le fāōa o o latou manuia o le olaga nei, ma mea na latou fulitua ai i lo latou talitonuga ia Keriso. Na avea tofotofoga ma sauaga o ni laasaga na latou latalata atili atu ai i lo latou taui ma lo latou malologa.</p>
	<p class="standard-indented">Na pei i latou o auauna a le Atua anamua o ē na faatāugāina ma latou le talia le lavea’iga, “ina ia maua e i latou le toe tu mai e sili ona lelei”. Eperu 11:35. Na latou manatua upu a lo latou Matai o Le na fetalai mai: “Amuia outou pe a latou ...faasauā ia te outou ...ona o a’u. Ia outou olioli ma fiafia lava; auā o i le lagi lo outou taui e tele; auā na faapea ona latou faasauā i perofeta ē na muamua ia te outou”. Na latou olioli ona ua faitauina i latou o nisi ua ta’uaogaina e puapuagatia ona o le upu moni, ma sa alu a’e i le lagi le leo o le pese o le manumalo, sa fefiloi ma le leo o le afi mumū na susunuolaina ai le toatele o i latou. A’o latou tepa a’e i le lagi, sa latou vaaia Keriso ma agelu o le lagi o lo o latou matā’ia lo latou puapuaga ma lo latou tūtūmau. O foliga o Keriso ma le au agelu na ta’u mai ai ua talia e le lagi la latou taulaga. Na latou faalogoina se si’ufofoga mai le nofoalii o le Atua ua faapea mai: “Ia e faamaoni seia oo i le oti, ona ou avatu ai lea ia te oe o le pale o le ola”. Faaaliga 2:10. <span type="pagebreak" id="calibre_link-74" title="23" class="pagebreak">[23]</span> </p>
	<p class="standard-indented">Sa le aogā taumafaiga a Satani e lepetia ai le ekalesia a Keriso e ala i sauaga ma le oti. E lei faai’uina le finauga tele ina ua pa’u’ū ma maliliu soo o Keriso i le mea na latou tau ai le taua lelei. Na avea le faatoilaloina o i latou ma mea ua latou manumalo ai. Na fasiotia le aufaigaluega a le Atua; peitai na laalaa pea lava i luma Lana galuega. Na salalau pea le talalelei ma faateleina pea le faitau aofa’i o ē na talia le upu moni. E oo i vaega o le lalolagi e lei mafai ona sao atu i ai aeto a Roma, sa ofi atu i ai le talalelei. O upu nei a se Kerisiano a’o ia talanoa atu i nisi o ta’ita’i o malo o ē na tausolomua i le galuega o sauaga. Fai mai a ia: “Atonu tou te fasioti matou, ma faatāugāina i matou, ma ta’usalaina i matou. ...O lo outou amioletonu ua ta’u mai ai e leai so matou sese. ...E leai foi se aogā ia te outou o lo tou soona sauā.” Na avea lea sauā ma mea na atili ai ona tosina mai o nisi i lo latou talitonuga. “O le tele o Kerisiano tou te fasiotia, o le saosaoa foi lea o le tuputupu a’e o lo matou aofa’iga. Ua avea le toto masaā o Kerisiano o le fatu e toe tatupu a’e.” (Tertullian, Apology, para. 50.)</p>
	<p class="standard-indented">E afe ma afe na fasiotia ma tuuina i falepuipui, peitai na laulaututū a’e isi e suitulaga ia i latou. O ē na oti faamaturo ona o lo latou faatuatua, na mautū i latou ia Keriso, ma ua faitauina ai e Ia i latou o ē ua manumalo. Ua latou tau le taua lelei, ma ua mautinoa nei lo latou maua o le pale o le mamalu i le toe afio mai o Keriso. O puapuaga na latou onosa’i ai, ua avea lea ma ala ua ola felata’i ai le au Kerisiano, ma ua latou latalata atili atu ai foi i lo latou Faaola. O le ala na latou ola ai, atoa ma le mau i lo latou oti, ua avea ia ma molimau tumau mo le upu moni; ma e toatele soo o Satani e lei masalomia o le a latou tuua le galuega a le tiapolo ae mulimuli atu i le tagāvai a Keriso.</p>
	<p class="standard-indented">O le mea lea na faataatia ai fuafuaga a Satani ina ia faaleleia auala e tetee atu ai i le faigamalo a le Atua e ala i lona faatūina o lana tagāvai i totonu o le ekalesia Kerisiano. A mafai ona faasesēina soo o Keriso ina ia latou faatiga i le Atua, o le a mautinoa loa le mou atu o lo latou malosi ma lo latou tūtūmau, ma o le a faigofie ai loa ona maua i latou i le mailei.</p>
	<p class="standard-indented">Ua taumafai nei le fili ina ia faaaoga ana togafiti poto, ina ia ’ausia ai le mea ua ia le mafai ona maua i ala fai faamalosi. Ua i’u nei sauaga, a ua suia mai i ai e le tiapolo mailei mata’utia o manuia faalelalolagi atoa ma mamalu o le olaga nei. Ua ta’ita’ia i latou o ē ifo i tupua ina ia latou taliaina na o se vaega o le talitonuga faa-Kerisiano, a ua latou teena isi poutū o le upu moni. Ua latou fai mai ua latou talia Iesu, o le Alo o le Atua, ma ua latou talitonu i Lona maliu ma Lona toe tu mai. Peitai ua latou le lagona le leaga o le agasala ma ua latou le lagona se mana’oga mo le salamō po o se suiga o le olaga. Ua latou fai mai e le tatau i Kerisiano ona taofiofi mamau i o latou talitonuga, a ia faamamulu nisi, e pei ona ua faia e i latou i o latou talitonuga, ina ia mafai ai ona tuufaatasia tagata uma i luga o le talitonuga ia Keriso. <span type="pagebreak" id="calibre_link-75" title="24" class="pagebreak">[24]</span> </p>
	<p class="standard-indented">Ua oo nei le ekalesia i se tulaga mata’utia naua. Ua foliga mai nei o se faamanuiaga le falepuipui, ma le faatāugāina o le tino, ma le afi atoa ma le pelu pe a faatusatusa atu i lenei mala. Na tūtūmau nisi o le au Kerisiano ma ua latou ta.’utino mai e le mafai ona latou faamamulu i nisi o poutū o lo latou talitonuga. Peitai na malilie nisi e ioe atu i lenei mala, ina ia suia nisi o vaega tāua o lo latou talitonuga, ina ia faigofie ai ona tuufaatasia i latou ma ē ua latou talia se vaega o le talitonuga faaKerisiano. Fai mai i latou nei atonu o le auala lea e mafai ai ona liua atoatoa mai i latou nei ua amata ona laa mai i le ekalesia Kerisiano. O se aso uigā ma le faigata lenei i faigafilifiliga a soo faamaoni o Keriso. Ua faaofiofi malie mai lava Satani i totonu o le ekalesia, e ala i lona pulupulu mai i se ie e foliga mai o se mea faa-Kerisiano, ina ia lepetia ai lo latou faatuatua ma liliu’eseina ai o latou mafaufau mai le upu moni.</p>
	<p class="standard-indented">Na i’u lava ina ioe atu le toatele o le au Kerisiano ina ia tuutuu ifo i lalo la latou tapulaa, ma ua mafai ai loa ona faavaeina se tuufaatasiga o le ekalesia Kerisiano ma mea faapaupau. Na fai mai nei tagata ifo i tupua o i latou ua liua, ma ua ofi mai i le ekalesia; peitai na latou taofi mau pea i la latou ifo i tupua. Na o le tasi lava le eseesega - ua suia a latou tupua i faatusa o Iesu, po o faatusa o Maria ma isi sagato. Na faapena ona ofi mai o le mea faafefete leaga o le ifo i tupua i totonu o le ekalesia e faaauau ai lana galuega leaga. Na faapena foi ona ofi mai i le ekalesia Kerisiano a’oa’oga sese, o tu faanuupo, atoa ma sauniga faapaupau ma le ifo i tupua. A’o faia lenei soo i le va o le fanau a le Atua ma ē ifo i tupua, na faapena ona faitaaga le ekalesia Kerisiano, ma ua mou atu ai lona tulaga mamā ma lona malosi. Peitai sa i ai lava nisi e lei faasesēina i nei mea taufaasese. Na latou tūtūmau pea i lo latou faamaoni i le Tusitala o le upu moni, ma latou tapua’i atu ai i le Atua moni e toatasi.</p>
	<p class="standard-indented">E lua ni vasega e mafai ona vaevaeina i ai i latou o ē fai mai o i latou o soo o Keriso. O le vasega muamua o i latou o ē su’esu’e i le soifuaga o le Faaola, ona latou taumafai lea e faatonutonu o latou olaga ina ia tusa ai ma le soifuaga o Keriso. Peitai o le tasi vasega latou te le fia pupula i upu moni manino ua faaaliali a’e ai o latou sese. E le na o ē na faamaoni atoatoa ma mamā atoatoa na i ai i le ekalesia, e oo lava i vaitaimi na maualuga ai le tapulaa o le ekalesia. Na a’oa’o mai lo tatou Faaola e le tatau ona avea o se vaega o Lana ekalesia i latou o ē fiafia pea e fai le agasala ma le loto i ai. Peitai na Ia valaauina ina ia fai ma soo i latou o ē lei atoatoa a latou amio, ma tuuina atu i o latou luma Ana a’oa’oga ma ala na soifua ai o se faata’ita’iga, ina ia latou maua ai le avanoa e vā’ai ai i o latou sese ma faasa’osa’oina ai ia sese. O se tasi o le au aposetolo e toa 12o se faalata. Na taliaina Iuta e avea o se soo o Iesu, e ui lava sa i ai ila i lana amio; e lei taliaina o ia ona o ona ila. Na talia o ia o se tasi o le au soo ina ia iloa ai e ia le amio faa-Kerisiano e ala i a’oa’oga ma le soifuagao Keriso, ma faapena ona ia vaai manino ai i ona sese, ma salamō ai, ma <span type="pagebreak" id="calibre_link-76" title="25" class="pagebreak">[25]</span> faamamā ai lona olaga i le usitai i le upu moni, e ala i le fesoasoani ma le ta’ita’iga a le alofa tunoa o le Atua. Peitai e lei savali Iuta i le malamalama na faasusulu atu ia te ia e ala i le alofa tunoa o le Atua. Na ia faaofi mai i lona loto faaosoosoga a Satani ona o lona fiafia i le agasala. Na faapena ona manumalo ma pulea ai lona olaga e ona uiga leaga. Na ia tuuina atu lona mafaufau i le puleaga a agaga o le pogisa; na ia ita pe a a’oa’i atu o ia i ona sese; ma ua faapena ona oo atu ai o ia i le tulaga na ia faia ai le agasala mata’utia o le faalataina o lona Matai. E faapena i latou uma o ē faapelepele i le agasala, a ua faapulupulu mai i upu amioatua. Latou te ita ma inoino i ē faasoesa atu ia i latou ma ta’uina atu i ai le sese o lo latou olaga agasala. E maua loa lava se avanoa lelei, e pei lava i latou nei o Iutalo latou faalataina loa o ē o lo o taumafai e a’oa’i atu i latou mo lo latou lelei.</p>
	<p class="standard-indented">Na faafeagai le au aposetolo ma ni tagata faapea i le ekalesia, o ē faaaliali mai le amioatua, ae faia faananā lo latou faapelepeleina o le amioleaga. Na faia e Anania ma Safaira le vaega a ē taufaasese, ina ua la faia ina ia foliga mai ai ua la tuuina atu se taulaga atoa i le Atua, a ua la taofia faananā se vaega mo i la’ua lava. Na faaali atu e le Agaga o le Atua i le au aposetolo le mea moni e uiga i amio a nei tagata taufaasese, ma o le faamasinoga a le Atua na tafi’esea ai mai le ekalesia lenei pona matagā mai lona olaga mamā. O se molimau ofoofogia lenei o le galuega iloilo a le Agaga o Keriso i totonu o le ekalesia, ma sa oo ifo ai le mata’u tele i tagata pepelo ma ē amioleaga. Na le mafai ona faifaimea faatasi i latou nei ma sui moni o Keriso, ma o le taimi na oo mai ai sauaga ma puapuaga i ona soo moni, o le taimi lava lea na totoe mai ai na o ē na filifili latou te fulitua i mea uma ona o le upu moni. A’o faapena ona faaauauina pea o sauaga, sa faapena foi ona tumau ai o le tulaga mamā i le olaga o le ekalesia. O le taimi na muta ai sauaga, na faapena loa ona faaopoopoina mai i le ekalesia i latou o ē lei liua moni pe faamaoni atoatoa, ma sa avea lea ma ala na ofi mai ai Satani ma maua’a ai i totonu o le ekalesia.</p>
	<p class="standard-indented">Peitai e le ’au’aumea faatasi le Alii o le malamalama ma le pelenise o le pouliuli, ma e le mafai foi ona faia se soo tuufaatasi a ē mulimuli atu ia i la’ua. O le ioe atu o Kerisiano e fai se soo tuufaatasi ma i latou o ē ua liua faa’afa’afa mai tapua’iga faapaupau, o lo latou ofi atu lava lea i se auala e taitai’esea atili ai i latou mai le upu moni. Na matuā olioli Satani ona ua faamanuiaina ana faiga ua faasesēina ai se aofa’iga matuā toatele o soo o Keriso. Ona faa’atoatoaina mai lea o lona mana i luga o i latou nei, ina ia latou sauāina ēoloo tumau pea ma le faamaoni i le Atua. E leai nisi ua sili atu lo latou malamalama i auala sili e tetee atu ai i le talitonuga moni faa-Kerisiano nai lo ē sa Kerisiano a ua solomuli nei. Ua fai nei se soo tuufaatasi a Kerisiano pa’u’ū ese nei, ma a latou uo faapaupau, o ē ua liua faa’afa’afa, ma ua faasaga tonu atu loa la latou osofa’iga i poutū aupito tāua o a’oa’oga a Keriso. <span type="pagebreak" id="calibre_link-77" title="26" class="pagebreak">[26]</span> </p>
	<p class="standard-indented">O se tauiviga mata’utia na feagai ma ē na filifili e tumau ma le faamaoni e tetee atu i nei mea taufaasese ma le inosia, o mea ua faalafi mai i ofu o patele, ma faapena ona ofi mai ai i totonu o le ekalesia. Ua le talia nei le Tusi Paia e avea o le fua e fua a’i talitonuga uma. Ua ta’ua o se a’oa’oga sese le a’oa’oga e faatatau i le saolotoga i mea tau lotu, ma sa inosia ma ta’uleagaina i latou o ē na latou siitia a’e le fu’a o le sa’olotoga i mea tau tapua’iga.</p>
	<p class="standard-indented">O le faai’uga o se tauiviga umi ma le mata’utia na filifili ai loa le au faamaoni toaitiiti, ina ia sōloia o latou sootaga uma ma le ekalesia ua pa’ū ese atu, pe afai ua le fia vavae’ese le ekalesia mai mea sese, atoa ma le ifo i tupua. Na latou vā’ai atu ua na o le vavae’ese le ala o totoe mo i latou, pe a latou fia tumau pea i le usitai i le afioga a le Atua. Latou te lei fia talia ni mea sese e ono faaumatiaina ai o latou lava agaga, ma avea ai la latou faata’ita’iga ma mea e ono lamatia ai foi le faatuatua o a latou fanau ma fanau a a latou fanau. O lo latou manatu i le tausiga o le filemu ma le nofo lelei faatasi, na latou filifili ai e ioe atu i soo se a’oa’oga ma soo se faagaioiga a le ekalesia e talafeagai ai ma le faamaoni i le Atua. Peitai na latou manatu ua matuā taugata tele le filemu pe afai e soli ai se tasi o tulafono a le Atua. Afai ua leai se isi auala e maua ai le tuufaatasiga sei vagana le faamamulu atu o le upu moni ma le amiotonu, ona sili ai lea pe a i ai eseesega ma fevaevaea’iga, tusa lava foi po o taua.</p>
	<p class="standard-indented">E i ai se manuia tele e ono oo mai i le ekalesia faapea le lalolagi, pe ana toe maua i olaga o tagata ua ta’ua o le fanau a le Atua, le tūtūmau i le amiotonu ma le upu moni, lea sa vaaia i lenei au faamaoni toaitiiti. Ua i ai se tulaga pagatia i le ekalesia ona o le manatu faatauvaa o le toatele i a’oa’oga ua avea ma poutū o le talitonuga faaKerisiano. E i ai le manatu ua a’e mai nei e faapea e le tāua na’ua nei a’oa’oga faavae. Ua avea lenei pa’ū ifo ma mea ua faamalosia ai au a Satani, ma ua oo ai i le tulaga ua talia ai a’oa’oga sese e le toatele o i latou ua ta’ua o soo o Keriso. O mea taufaasese lava nei sa ono lamatia ai ola o le aufaamaoni i augatupulaga ua mavae, ona o lo latou tetee atu i ai.</p>
	<p class="standard-indented">O se nuu paia ma le tulaga maoa’e Kerisiano o le uluai senituri. O lo latou olaga le pōnā ma lo latou tumau i le faatuatua, sa avea lea o se a’oa’iga faifaipea sa le maua ai se filemu a ē amioleaga. E ui ina toaitiiti ma matitiva i latou ma leai so latou tulaga i le nuu, na oo ifo le mata’u i ē amioleaga ona o la latou amio ma a latou aoaoga. Ma o le mea lea na inosia ai i latou e le au amioleaga, pei lava ona inosia Apelu e Kaino amioletonu. Pei lava ona fasiotia Apelu e Kaino, na faapena foi ona fasiotia le fanau a le Atua e i latou o ē na sa’ili’ili latou te lafoa’i ma teena le galuega a le Agaga Paia. O le pogai lava lea e tasi na teena ma faasatauroina ai e tagata Iutaia le Faaola - auā na avea Lona soifua mamā ma le paia o se sasa po o se a’oa’iga faifaipea o lo latou matape’ape’a ma a latou amioletonu. Talu mai lava ona po o Keriso, o lo o avea pea lava <span type="pagebreak" id="calibre_link-78" title="27" class="pagebreak">[27]</span> olaga o Ona soo faamaoni, ma faapogai o le ita ma le tetee o i latou o ē fiafia i ala o le agasala.</p>
	<p class="standard-indented">E mafai faapefea la ona ta’ua le talalelei o le fe’au o le filemu? Na tuuina atu e Isaia ia Iesu le suafa “o le Alii o le Filemu” ina ua ia valo’ia le fanau mai o le Mesia. O upu nei o le pese a agelu i luga a’e o fanua o Peteleema, ina ua latou faailoa mai i leoleo mamoe le fanau mai o Keriso: “O le viiga i le Atua i mea aupitoaluga; ma le manuia i le lalolagi; o le finagalo alofa i tagata”. Luka 2:14. E foliga mai ua i ai se feteena’iga i nei upu o le valo’aga ma upu a Keriso ina ua Ia fetalai mai: “Ou te lei sau e avatu le filemu a’o le pelu”. Mataio 10:34. Peitai a malamalama lelei i ai, ona tatou iloa lea o le ō gatasitasi lelei o nei mea e lua. O le talalelei o se fe’au o le filemu. O a’oa’oga ma talitonuga faaKerisiano e faapogai mai ai le filemu, ma le nofo lelei, ma le fiafia i soo se vaega o le lalolagi, pe a talia ma usitai i ai. O se lotu e pogai mai ia Keriso, e fusia ai e pei o uso fealofani i latou uma o ē talia Ana aoaoga. Na afio mai Iesu ina ia aumaia le leleiga i le va o tagata ma le Atua, ona sosolo atu ai lea o lea leleiga i le va o le tagata ma Iona uso. Peitai ua i ai le tele o le lalolagi i lalo ifo o le pule a Satani, le fili sauā o Keriso. Ua aumaia ia i latou e le talalelei a’oa’oga o le ola, o ni a’oa’oga e matuā vāvāmamao ma a latou amio ma o latou mana’oga. O le mea lea ua latou tula’i atu ai i se fou, e tetee atu i a’oa’oga o le talalelei. Ua latou tetee i le olaga mama lea e faaaliali a’e ai a latou amioleaga, ma ua latou sauā ma faa’umatia i ē ua ala mai ai le fe’au ina ia latou savavali e tusa ai ma nei a’oa’oga paia ma le amiotonu. O le pogai lea ua faaigoa ai le talalelei o le pelu, auā o le tala’iga o nei upu moni amiotonu e fanau mai ai le ita ma le inoino, o eseesega ma sauaga.</p>
	<p class="standard-indented">O le faatagaina o ē amioleaga latou te sauāina ē amiotonu, ua avea lea ma faapogai o le fememea’i o le toatele o ē vaivai i la le faatuatua. E i ai nisi ua toetoe lava faamamulu atu lo latou talitonuga i le Atua ona ua Ia faatagaina tagata aupito amioleaga e ola manuia, a’o ē amiotonu ma paia ua puapuagatia ma faatāugāina e le pule sauā a ē amioleaga. O le fesili lenei ua masani ona fesiligia e nisi: E mafai faapefea e se Atua amiotonu ma le alofa, se Atua e Ona le malosi uma lava, ona faatagaina sauaga ma uiga amioletonu faapenei? E leai sa tatou vaega i lenei fesili. Ua lava molimau ua tuuina mai e le Atua e fai ma faamaoniga o Lona alofa, ma e le tusa ai ona tatou masalomia o Lona lelei ma Lona faamaoni ona o lo tatou le malamalama i faagaioiga o Lona mana. O le fetalaiga lenei a le Faaola i Ona soo a’o Ia silasila atu i le lumana’i i masalosaloga o le a o’o mai ia i latou i aso o le tofotofoga ma le pogisa: “Ia outou manatua le upu na ou fai atu ai ia te outou, E le sili le auauna i lona alii. Afai ua latou faasauā mai ia te au, e faasauā foi ia te outou”. Ioane 15:20. E sili mamao atu puapuaga na puapuagatia ai Iesu mo i tatou, nai lo tofotofoga e oo mai i Ona tagata i lima o ē amioleaga ma ē sauā. O ē ua valaauina ina ia latou uia le ala o le puapuaga ma le oti faamaturo, ua latou mulimuli atu i <span type="pagebreak" id="calibre_link-79" title="28" class="pagebreak">[28]</span> tulaga aao o le Alo pele o le Atua.</p>
	<p class="standard-indented">“E le faatuai mai le Alii i le mea na folafolaina mai”. 2 Peteru 3:9. Na te le faagalo pe tuulafoa’i i Lana fanau; ae Na te faatagaina ē amioleaga ina ia faaaliali a’e lo latou uiga moni, ina ia le faasesēina ai soo se tasi ua naunau na te faia Lona finagalo. Ae le gata i lea, ua tuuina ē amiotonu i le ogaumu aasa o puapuaga, ina ia faamamāina ai i latou, ina ia avea o latou olaga ma ala e talitonu ai isi i le tonu o le faatuatua ma le amioatua; ma avea ai foi o latou olaga paia o se a’oa’iga ma se faasala i ē amioleaga ma ē le talitonu.</p>
	<p class="standard-indented">Ua faatagaina e le Atua ē amioleaga ina ia ola manuia ma faaaliali mai lo latou tetee ia te Ia seia tumu le ipu o la latou agasala, ina ia fai ma molimau o Lona alofa ma le amiotonu o Lana faamasinoga, i le taimi Na te faaumatiaina ai i latou. Ua taulalata mai le aso o Lona tauimasui, le aso e feiloa’i ai ē solitulafono ma ē na faapuapuagatiaina O na tagata ma le taui tonu o la latou amioleaga. O le aso lea e tauia ai soo se amioletonu ma soo se sauaga na faia i le fanau faamaoni a le Atua, e tusa lava ua faia ia Keriso.</p>
	<p class="standard-indented">E i ai se isi fesili e sili atu lona tāua e ao ona mafaufau loloto i ai ekalesia i ona aso nei. Ua ta’u mai e le aposetolo o Paulo: “O i latou uma foi o ē loto ina nonofo ma le amio-Atua ia Keriso Iesu, e sauāina i latou”.2 Timoteo 3:12. Aiseā la ua foliga mai ai ua mou atu le tele o sauaga? Na o le tasi lava le mafua’aga. Ua faata’ita’i le ekalesia i tu ma tapulaa a le lalolagi, ma o le pogai lea ua le faafeagai ai le ekalesia ma ni puapuaga po o ni sauaga. O le lotu Kerisiano i ona po nei, e le o se tapua’iga paia ma le mamā e pei ona iloga ai le talitonuga faaKerisiano i ona aso o Keriso ma le au aposetolo. O le agaga faamalie atu i le agasala, ma le manatu faatauvaa i upu moni tāua o le afioga a le Atua, ua na o lea le mafua’aga ua foliga mai ai ua faauōuō le ekalesia ma le lalolagi. Toe faaolaola le faamaoni ma le amioatua e pei ona vaaia i le uluai ekalesia, ona le pine lea ae toe vaaia le faamumūina o ogaumu aasa o sauaga. <span type="pagebreak" id="calibre_link-80" title="29" class="pagebreak">[29]</span> </p>
</div>
</div>


<div class="calibre1" id="calibre_link-6">
<div class="chapter" id="calibre_link-624">
	<h2 class="chapterhead">Mataupu 3&mdash;Ni Augatupulaga O Le Pogisa Faaleagaga</h2>
	<p class="standard-indented">Na valo’ia mai e le aposetolo o Paulo i lana tusi lona lua i tagata Tesalonia, le pa’ū ese tele na i’u atu ai i le faatūina o le pule faapope. Fai mai Paulo, a’o lumanai le aso o le Alii, o le a muamua ona to’u’ulu ese se toatele, “ma faaali mai le tagata o le agasala, o le tagata lea o le malaia, o le tetee atu, ma faamaualugaina e ia ia te ia e sili i mea uma lava ua ta’u- atuaina, ma mea uma ua ifo i ai tagata. O lea ua ti’eti’e ai o ia i le malumalu o le Atua, peiseai o le Atua lava o ia”. Ua le gata i lea a ua lapata’i mai le aposetolo i ona tagata ma faapea mai, ua amata nei lava ona galue “le mea lilo a le amioleaga”. 2 Tesalonia 2:3, 4, 7. Na mamao i le lumana’i le ati o le vaai a le aposetolo, ma sa ia iloa ai le ofi malie mai i totonu o le ekalesia o a’oa’oga sese, e saunia ai le ala mo le tuputupu a’e O le pule faapope.</p>
	<p class="standard-indented">E lei faafuase’i ona maua le pule malosi a le “mea lilo a le amioleaga”. Na fāifaimalie mai lava i le amataga lona tuputupu a’e e aunoa ma le iloa e nisi. Peitai a’o tuputupu a’e pea lona malosi ma ua pulea ai e ia mafaufau o tagata, sa le toe faaliloliloina loa le faiga o le galuega taufaasese ma le faasausili a le “mea lilo a le amioleaga”. Na le iloa e le toatele le sosolo malie mai i totonu o le ekalesia Kerisiano o tu faapaupau. O le malosi o sauaga na oo i le ekalesia i lalo ifo o pulega faapaupau, o le pogai lea na tau taofia mai ai le agaga o le fia sōsō atu e faifaimea faatasi ma le lalolagi. Peitai, o le vaitaimi lava na taofia ai sauaga, ma ua ofi atu le ekalesia Kerisiano i maota o tupu, o ona po lava ia na tuu’ese ai loa e le ekalesia uiga agamalū o Keriso ma Lana au aposetolo, ae fai ai mo ia uiga faamaualuga ma le faalialia o tupu ma ositaulaga faapaupau. E le gata i lea, o le mea sa i ai le tulafono a le Atua, ua tuu nei i ai e le ekalesia poloa’iga ma uputuu a tagata. Na olioli le toatele ina ua liliu Konesetino i le ekalesia Kerisiano i le amataga o lona fa o senituri. Peitai, na faapena ona ’ofu le lalolagi i le amiotonu faafoliga, ma ia laa mai ai loa i totonu o le ekalesia. Ua avea loa lea ma mea ua saosaoa tele ai le tuputupu a’e o le galuega o le malaia. Ua manumalo nei uiga faapaupau, e ui lava na foliga mai ua faatoilaloina. O ona uiga ma <span type="pagebreak" id="calibre_link-81" title="30" class="pagebreak">[30]</span>  <span type="pagebreak" id="calibre_link-82" title="31" class="pagebreak">[31]</span> ana tu ua puleaina ai nei le ekalesia. O ana a’oa’oga ma ana sauniga ma ana uputuu, ua milo faatasi nei ma le talitonuga ma le tapua’iga a i latou ua ta’ua o soo o Keriso.</p>
	<p class="standard-indented">O lenei soo tuufaatasi i le va o tu faapaupau ma le ekalesia Kerisiano, na fanau mai ai loa le “tagata o le agasala”, o le tetee i le Atua, ma ia siitia a’e o ia ina ia sili a’e i le Atua, e pei lava ona valo’ia mai. O lenei faagaioiga uiga ese o mea sese faalelotu, o se foafoaga maoa’e lava lea o le malosi o le mana o Satani. O se maa faamanatu lava lea o ana taumafaiga uma, ina ia nofo o ia i le nofoalii na te pulea ai le lalolagi, e tusa ai ma lona loto.</p>
	<p class="standard-indented">E i ai se taimi na taumafai ai Satani e fai sa la soo tuufaatasi ma Keriso. Na ia alu atu i le Alo o le Atua i le vao, ma sa ia faamaimoaina Keriso i malo uma o le lalolagi ma lo latou mamalu, ma sa ia ofoina atu na te avatua nei malo uma i aao o Keriso, pe afai e ifo atu Keriso ia te ia ma ioe atu ai i lana pule aoao. Na manumalo Keriso i lenei faaosoosoga ma Ia tulia ese ai le tiapolo. Peitai e manuia tele galuega a Satani pe a ia aumaia lea lava faaosoosoga e tasi i tagata. Na faauō atu ma faifaimea faatasi le ekalesia ma ē maualuluga o le lalolagi, ina ia maua mai ai le tamao’aiga ma le mamalu. O le talia e le ekalesia o le lalolagi, o lona teena lava foi lea o Keriso, ma ua oo ai loa ina tuuina atu lona loto atoa e lagolagoina ai le sui o Satani, o le epikopo lea o Roma.</p>
	<p class="standard-indented">O se tasi o a’oa’oga tulimanu o le ekalesia Roma e faapea, o le pope o le ao vaaia lea o le ekalesia aoao a Keriso, ma ua faaeeina i ai le pule aoao na te pulea ai epikopo ma faife’au i soo se itu o le lalolagi. Ae le gata i lea, o suafa ua tuuina atu i le pope o suafa lava ia o le Atua soifua. Ua faasuafaina o ia o “le Alii le Atua le Pope”, ma ua ta’u mai e le agasala pe sese le pope. E mana’omia ia ifo atu ia te ia tagata uma. Na taumafai Satani ia ifo atu ia te ia le lalolagi atoa; o lo o ia taumafai pea lava ina ia ifo atu le lalolagi uma ia te ia e ala i le Ekalesia Roma, ma e toatele na’ua i latou ua latou nofo sauni latou te faia lenei tapua’iga ia te ia.</p>
	<p class="standard-indented">Peitai o i latou o ē matata’u ma āva i le Atua, latou te faafetaia’ia lenei faaosoosoga a le fili, e pei lava ona faia e Keriso ina ua Ia fetalai atu, “E te ifo atu i le Alii lou Atua, ua na o Ia lava e te auauna i ai”. Luka 4:8. E leai, leai lava sina upu ua tuuina mai e le Atua i Lana afioga, ua ta’u mai ai ua Ia tofia se tagata e avea o le ulu o le ekalesia. O le a’oa’oga e uiga i le pule aoao a le pope, o se a’oa’oga lea ua matuā tetee faaaliali i a’oa’oga a le Tusi Paia. E leai se pule a le pope i le ekalesia a Keriso, sei vagana ua ia fao faamalosia lea pule.</p>
	<p class="standard-indented">E lei uma lava le masani tautuua’i a tagata o le Ekalesia Roma. Ua latou molia le au Porotesano i le faia o a’oa’oga sese, atoa ma lo latou le gaua’i, ua latou vavae’ese ai mai le ekalesia moni. Peitai o i latou lava ua fetaui tonu i ai nei moliga uma. O i latou lava na latou tuu i lalo le tagāvai a Keriso, ma latou o ese mai le “faatuatua na tuuina atu i le au paia”. Iuta 3. <span type="pagebreak" id="calibre_link-83" title="32" class="pagebreak">[32]</span> </p>
	<p class="standard-indented">Na iloa lelei lava e Satani o le Tusi Paia o le a mafai ai e tagata ona iloa ana faasesega, ma mafai ai ona latou tetee atu i lona mana. O le Afioga lava lea na mafai ai foi e Keriso lava Ia ona tetee atu i ana osofa’iga. Na faafetaia’i e Keriso osofa’iga uma a le tiapolo i le talipupuni o le upu moni, e ala i Lona fetalai atu, “Ua tusia”. Na Ia teena faaosoosoga uma a le fili i le faautauta, atoa ma le mana o le Tusi Paia. E tasi lava le ala e mafai ai e Satani ona faaauauina lana puleaga o tagata, ma faavaeina ai le pule fao faamalosi a le pope - o lea ala o le taofia lea o le Tusi Paia ne’i maua e tagata. O le Tusi Paia na te siitia a’e le Atua, ma tuuina le tagata agasala i lona tulaga sa’o. O lea na manatu ai le tiapolo ia matuā natia ma faasāina a’oa’oga paia a le afioga a le Atua mai tagata. O le mea tonu lava lea na faia loa e le Ekalesia Roma. E selau ma selau tausaga o faasāina le Tusi Paia. E le gata ina faasāina tagata ona latou faitau i le Tusi Paia, ae na faasāina foi ona i ai se Tusi Paia i so latou fale. O patele amio pi’opi’o na latou faamatalaina a’oa’oga a le Tusi Paia, ina ia saga faamalosia ai pea mea uma na latou manana’o i ai. Na faapena ona i’u ai lava ina avea le pope i manatu o le toatele, o ia o le sui o le Atua i le lalolagi, ma ua faaeeina i ai le pule na te pulea ai le ekalesia ma le malo.</p>
	<p class="standard-indented">Ua galue nei Satani e tusa ai ma lona lava loto, auā ua ave’esea nei le Tusi e mafai ai ona aliali a’e ana a’oa’oga sese. Fai mai le valo’aga, o le a manatu le pule faapope na te suia “taimi ma tulafono”. Tanielu 7:25. E lei faatuai le pule faapope i ana taumafaiga, e faataunuuina ai lenei mata’upu. O le fuafuaga na faia ina ia toatele ai tagata faapaupau e liua mai i le ekalesia, o le faaofi malie mai lea o faatagata ma faatusa ma isi mea, e fai ma sui o le ifo i tupua, ma faafaigofie ai lo latou taliaina o a’oa’oga faa-Kerisiano. O se poloa’iga a le fono sili a le ekalesia na i’u ai lava ina faavaeina aloa’ia lenei itua’iga ifo i tupua. Na faai’uina lenei galuega faalēmata’u ina ua folafola mai e Roma, ua ia sōloi’esea le poloa’iga e lua mai le tulafono a le Atua, le poloa’iga lea o lo o faasaina ai tapua’iga i faatusa. E le gata i lea ua ia vaeluaina le poloa’iga e sufulu, ina ia faa’atoa ai le sefulu o poloa’iga.</p>
	<p class="standard-indented">O lenei lava agaga o le faifaimea faatasi ma tu faapaupau, na tatalaina ai le faitoto’a, ina ia ofi mai ai se isi fouvalega i le pule a le Lagi. Na galue Satani e ala i ta’ita’i le faapaiaina o le ekalesia, na te fesuia’ia ai le tulafono e fa. Na faia ina ia tuu’esea le Sapati moni, le aso na faamanuiaina ma faapaiaina e le Atua (Kenese 2:2, 30), ae siitia a’e ai se aso na tausia e tagata faapaupau, o se aso na latou ta’ua “o le aso mamalu o le la”. Na faalilolilo le amataga mai o le faiga o lenei suiga. Na tausia lava e le au Kerisiano uma le Sapati moni i ulua’i senituri o le ekalesia. Na tāua ia i latou le paia ma le mamalu o le Atua ma Lana tulafono; na latou talitonu foi e faavavau le tulafono a le Atua; ma o le pogai lea na latou ma’elega ai ma tausisi i le paia o ona vaega uma. Peitai na galue faalilolilo Satani e ala i ona sui, ina ia faataunuuina ai lana fuafuaga. O le auala poto na <span type="pagebreak" id="calibre_link-84" title="33" class="pagebreak">[33]</span> faaaogāina e faatepa atu ai manatu o tagata i le Aso Sa, o le faia lea o le Aso Sa ma aso mālōlō e faamanatu ai le toe tu mai o Keriso. Sa fai ai foi ni sauniga faalelotu i lea aso; peitai na iloa lava e tagata ua na o se aso lea mo faafiafiaga, ae na latou tausia pea lava ma faapaia i le Sapati moni.</p>
	<p class="standard-indented">A’o lei afio mai Iesu i le lalolagi, ua leva ona faataatia fuafuaga a Satani, mo le galuega na ia mana’o ia faataunuuina. Na ia ta’ita’ia tagata Iutaia ina ia latou faia ni poloa’iga se tele e faamamafatū ai le tausiga o le Sapati. Ua avea ai loa le Sapati ma avega mamafa i manatu o tagata. O le mea tonu lava lea na mana’o i ai Satani. Na ia tuuina loa i manatu o tagata ina ia latou inoino i le Sapati, ona o se mea na faatūina e tagata Iutaia. A’o tausia pea lava e le au Kerisiano le Aso Sa e avea o se aso o faafiafiaga, sa ta’ita’ia loa e Satani i latou ina ia faailoa lo latou inoino i mea faa-Iutaia, e ala i lo latou avea o le Sapati o se aso anapogi, se aso e le maua ai se fiafia.</p>
	<p class="standard-indented">Na faia e le tupu o Konesetino se malelega i le amataga o lona fa o senituri, ina ia avea ai le Aso Sa o se aso mālōlō o le malo ma le <span type="pagebreak" id="calibre_link-85" title="34" class="pagebreak">[34]</span> taupulega atoa a Roma. Na faamamaluina ma tausi faapaia e tagata faapaupau o lona malo le aso o le la, ma sa faamamalu foi i ai le au Kerisiano. Na finagalo le tupu ina ia maua se agaga tuufaatasi i le va o ona tagata faapaupau ma le au Kerisiano. Na una’iina o ia i lenei manatu e epikopo o le ekalesia, ona o lo latou naunau i mamalu ma viiga. Na manatu i latou afai e tasi le aso e tausia e tagata faapaupau ma le au Kerisiano, o le a faigofie ai i tagata faapaupau ona talia a’oa’oga faaKerisiano, ona siitia a’e ai lea o le mamalu ma le maualuga o le ekalesia. Peitai e ui lava e toatele le au Kerisiano ua auaua’i nei ona latou manatu atonu e paia foi le Aso Sa, sa latou tumau pea i le Sapati moni, le aso paia o le Alii, ma sa latou tausi ma usitai i ai e tusa ai ma le tulafono e fa.</p>
	<p class="standard-indented">E lei gata ai i inā le galuega a le tiapolo. Na mautū i lona faamoemoe, ina ia faapotopoto uma mai le au Kerisiano i lalo ifo o lana tagāvai, ma faaaogaina ai lana pule e ala i lona sui, o le pope faamaualuga lea ua fai mai o ia o le sui o Keriso. Na faataunuuina lana fuafuaga e ala i tagata faapaupau ua liua nā o fafo, ma patele naunau i le mamalu, atoa ma tagata-aulotu fiafia i le lalolagi. Na masani ona faia o ni fonotaga tetele na auai mai i ai ta’ita’i ma ulu o le ekalesia mai itu uma o le lalolagi. Toetoe lava o nei fonotaga uma na tūlei atili ai i lalo le tāua o le Sapati na faatūina e le Atua, ae faaea atili a’e ai le Aso Sa. Na faapena ona i’u ai lava ina faamamaluina ma tausia le aso mālōlō o tagata faapaupau e peiseai o se mea na faatūina e le Atua, ae avea ai le Sapati o le Tusi Paia o se mea tuai a tagata Iutaia, ma ua inosia ai i latou uma o ē tausi pea i ai.</p>
	<p class="standard-indented">Ua manuia taumafaiga a le tiapolo i le siitia a’e o ia lava e sili a’e i le Atua, atoa ma le tapua’iga i le Atua. 2 Tesalonia 2:4. Ua mae’a nei lana taumafaiga e suia ai le poloa’iga e tasi lea o lo o faasino manino atu ai le tagata i le Atua moni ma le Atua soifua. Ua faaalia mai e le tulafono e fa le Atua, o Ia o le Atua Foafoa o le lagi ma le lalolagi, ma ua manino mai ai le eseesega tele i le va o Ia ma atua pepelo. Na faapaiaina le aso fitu e fai ma aso mālōlō o le tagata, e avea lea ma maa faamanatu o le galuega o le foafoaga. Na faia le Sapati ina ia le galo ai i tagata le Atua soifua, o Ia o le Puna o le ola, o Ia foi e toatasi e āva ma tapuai i ai. E taumafai malosi lava Satani na te liliu’eseina tagata mai lo latou faamaoni i le Atua, ma lo latou usitai atu i Lana tulafono. Ma o le mea lea na te tu’ipalaina ai lava le poloa’iga e tasi lea e faatepaina ai tagata i le Atua, o Ia o Le na faia mea uma lava.</p>
	<p class="standard-indented">O lenei la ua fai mai le au Porotesano, o le toe tu mai o Keriso i le Aso Sa, ua avea ai lea aso ma Sapati Kerisiano. Peitai e aunoa ma se upu a le Tusi Paia e uiga i lea mea. E aunoa ma faamamaluina le e Keriso po o Lona au soo o lea lava lea aso. O le tausiga o le Aso Sa e avea o se aso Kerisiano, na amatalia lava lea e le “mea lilo o le amioleaga”. 2 Tesalonia 2:7, lea na amatalia lava lana galuega a’o soifua Paulo. O fea, a’o anafea <span type="pagebreak" id="calibre_link-86" title="35" class="pagebreak">[35]</span> foi na faatagaina ai e le Alii lenei mata’upu faapope ina ia ofi mai i lana Ekalesia? O le a se mafua’aga tatau e mafai ona tuuina mai mo lenei suiga e lei faatagaina mai e le Tusi Paia?</p>
	<p class="standard-indented">E oo atu i le senituri lona ono ua matuā mautū le faavae o le pule faapope. O le laumua o lana puleaga na i ai lea i totonu lava o le aai tautupu i Roma, ma sa faia le faasalalauga e faapea o le epikopo o Roma, o ia lea ua fai ma ulu o le ekalesia aoao. Ua le o le pule faapaupau nei, a’o le pule faapope. Ua tuuina atu nei e le tarako i le manufe’ai “lana pule, o lona nofoalii, ma le malosi tele”. Faaaliga 13:2. Ma o le amataga lenei o tausaga e 1260 o sauaga faapope, tausaga ia sa valo’ia mai i le tusi o Tanielu ma le Faaaliga. Tanielu 7:25; Faaaliga 13:5-7. Na fai faamalosi Kerisiano latou te filifili e fulitua i lo latou faamaoni, ae talia sauniga ma tapua’iga faapope; afai latou te le usitai, o le a faataugāina o latou ola i totonu o ana o falepuipui, po o le susunuolaina i luga o fata, po o le vavae’esea foi o o latou ulu. O le taunuuga lea o le fetalaiga a Iesu ua faapea mai: “E tuuina atu foi outou e mātua, ma uso; o isi foi o outou e fasiotia e i latou. E inosia foi outou e tagata uma ona o lo’u igoa”. Luka 21:16, 17. Na faateleina atili le vevela o sauaga na pa’ū mai i luga o le au faamaoni. E faitau selau tausaga o maua le lafitaga o le ekalesia a Keriso, e ala i lo latou sosola i ni mea tuufua. Fai mai le tala a le perofeta: “Ona sola lea o le fafine i le vao, o i ai le mea ua saunia e le Atua e nofo ai o ia, ina ia latou fafaga ai ia te ia i aso e afe lua selau ma le onosefulu”. Faaaliga 12:6.</p>
	<p class="standard-indented">O le tula’i mai o le pule a le Ekalesia Roma, o le amataga lava lea o ona po ua ta’ua o Augatupulaga o le Pogisa. A’o tuputupu a’e le malosi o le pule a le ekalesia, sa faapena foi ona faateteleina le pogisa. O le faatuatua ia Keriso le faavae moni, ua suia nei i le faatuatua i le pope o Roma. Ua le faatuatua nei tagata i le Alo o le Atua mo le faamagaloga o agasala, atoa ma le ola e faavavau, a ua latou faatuatua i le pope, faapea ma epikopo ma patele, o ē na tuuina atu i ai e le pope le pule. Na a’oa’oina tagata ua na o le pope lava lo latou fautua i le lalolagi, ma e leai se tasi e mafai ona alu atu i le Atua sei vagana ua ui atu ia te ia. E le gata i lea, o ia lava o le Atua ia i latou, ma ua ao ai ma tatau ona latou usitai ia te ia e aunoa ma se upu. Soo se tasi e le savali e tusa ai ma ana poloa’iga, o le a faaooina i o latou tino atoa ma agaga ni faasalaga aupito sili ona tiga. Na faapena ona liliu’esea mafaufau o tagata mai le Atua, ae faafaasaga atu ai o latou loto i tagata sauā, tagata agasala ma le fai mea sese; ma o le liliu atu lava lea o loto o tagata i le alii o le pouliuli, o le o lo o faatinoina e tagata lana pule. Ua faa’ofu mai nei le agasala i ofu paia. E faasāina loa le Tusi Paia, ma manatu ai le tagata o ia ua pule aoao, e tasi lava le mea tatou te maua, na o le taufaavalea ma le taufaasese, atoa ma amioleaga aupito sili ona . matagā. O le siitia a’e o poloa’iga ma uputuu a tagata, o le faaaliga tonu lava lea o le amioletonu e masani ai, pe a tulei’esea le tulafono a le Atua. <span type="pagebreak" id="calibre_link-87" title="36" class="pagebreak">[36]</span> </p>
	<p class="standard-indented">O aso lava ia o le pagatia mo le ekalesia a Keriso. Na toaitiiti na’ua le au faamaoni na latou siitia a’e le tagāvai o le upu moni. E ui lava sa i ai pea lava i latou o ē na molimau mo le upu moni, e i ai ni augatupulaga na foliga mai ai ua manumalo atoatoa le sese ma uputuu a tagata, ma foliga mai ai ua mavae ese atu le upu moni mai le lalolagi. Ua mou atu nei le talalelei, a ua faateleina mea faafoliga ma faagaioiga faalelotu, ma ua tuuina atu nei i luga o tagata se avega mamafa, talu ai le anoanoa’i o tulafono ma mea fai tupe.</p>
	<p class="standard-indented">Na a’oa’oina tagata ina ia le gata i lo latou tepa atu i le pope o lo latou fautua, a ia latou faatuatua foi i a latou lava galuega, ina ia magalo ai a latou agasala. O faigamalaga uumi i se aai paia, o faasalaga e faia e le tagata lava ia ia te ia ona o ana agasala, o tapua’iga i faatusa ma isi mea paia, o le fausia o malumalu ma falesa ma fata faitaulaga, o le totogia o ni vaega tupe tetele i le ekalesia - o nisi nei o mea na a’oa’oina ia faia e tagata, ina ia tau faaitiitia ai le to’asa o le Atua, ma maua ai Lona alofa. Pei o lo latou manatu o le Atua e pei o tagata le itagofie, po o le taufaamalieina foi i meaalofa, po o faasalaga e faia e le tagata ia te ia lava ona o ana agasala!</p>
	<p class="standard-indented">E ui lava i le tele o le amioletonu a le Ekalesia Roma, atoa ma ona ta’ita’i, sa tupu atili pea le malosi o lana pule. Na ta’u mai e ni patele i le faai’uga o lona valu o senituri e faapea, o le pule faaleagaga na uuina i lima o epikopo Roma i lea vaitaimi, o le pule lava lea e tasi na uuina i lima o epikopo Roma talu mai ulua’i augatupulaga o le ekalesia. Na mana’omia ni pepa po o nisi mea e avea ma faamaoniga o lea faamatalaga, ma e lei faigatā lea tulaga i le ua sili lona poto i le faiga o le pepelo. Na saini pepelo e patele ni tusitusiga, ma ua latou fai mai o nei pepa o ni tusitusiga ia mai aso anamuā. Na faafuase’i foi ona maua ni poloa’iga pepelo. Fai mai o nei poloa’iga o ni i’ugafono ia a le fono sili a le ekalesia. E lei faalogo faatasi se isi i nei poloa’iga po o nei foi fonotaga, a ua latou fai mai o nei i’ugafono ua faamaonia ai le pule aoao a le pope, e amata mai lava i ona aso tau amata o le ekalesia. Ma e lei faigata i le ekalesia ua latou teena le upu moni, ona latou talia ma le fiafia nei mea taufaasese.</p>
	<p class="standard-indented">Na toaitiiti le au faamaoni o ē na galulue pea i le faavae moni (1 Korinito 3:10, 11), ma sa faatuai ma faalavelaveina la latou galuega, ona o otaota o a’oa’oga sese. Ua pei i latou o le aufaigaluega, o ē na latou atia’e pa o Ierusalema i ona po o Neemia, ma latou fai ane ai: “Ua itiiti le malosi o ē ave avega, ma ua tele le otaota; tatou te le lavā ai ona ati o le pa”. Neemia 4:10. E i ai nisi o le aufaigaluega faamaoni na faavaivai, ona ua fiu i le faa’umi’umi o sauaga, atoa ma le pepelo ma le taufaasese, o le amioleaga, atoa ma isi mau mea na faia e Satani e faalavelave atu ai i la latou galuega. O lea na latou fulitua ai i le faavae moni, ona o le fia tausia O le filemu, ma ia maua ai se saogalemu mo i latou ma a latou mea totino. <span type="pagebreak" id="calibre_link-88" title="37" class="pagebreak">[37]</span> O nisi o i latou e lei loto vaivai pe fefefe i le tau faamata’u a le fili, ma sa latou ta’u atu ma le lototele e faapea: “Aua nei fefefe outou ona o i latou; ia outou manatunatu i le Alii silisili ma le matautia, ma ia outou tau mo o outou uso, o outou atalii, ma o outou afafine, o a outou āvā, ma o outou fale” (fuaiupu 14). Ona latou faia ai lea o le galuega, na taitoatasi i latou ma fusi lana pelu i lona itu. Efeso 6:17.</p>
	<p class="standard-indented">O le agaga lava lea e tasi o le sauā ma le tetee i le upu moni, o lo o una’iina pea ma faaosoina fili o le Atua i augatupulaga uma. A’o le faamaoni lava foi lea e tasi, atoa ma le mataala, o lo o mana’omia pea i Ana auauna. O fetalaiga a Keriso i Ona ulua’i soo e fetaui lelei lava ia mo Lana fanau i soo se augatupulaga, e oo atu lava i le i’uga. Na fetalai mai o la: “O le mea ou te fai atu ai ia te outou, ou te fai atu ai i tagata uma, Ina mataala ia”. Mareko 13:37.</p>
	<p class="standard-indented">Na foliga mai ua atili ai le mafiafia o le pogisa. Ua salalau ma lautele le ifo i faatagata. Na faamumūina moliga’o i luma o nei faatagata, ma sa faia ai talosaga. Na tumu le ekalesia i talitonuga faanuupo, atoa ma le tele o nisi mea sese. O le tumu o mafaufau o tagata i talitonuga faanuupo, na pei ai ua le toe maua se mafaufauga lelei. E oo lava foi i epikopo - o i latou o ni tagata pi’opi’o, ma sa latou sa’ili foi i latou i mea faafiafia, ma tuinanau uma o le tino. O ē na vaavaai a’e ia i latou mo le ta’ita’iga, sa sili atu lo latou pa’ū maulalo i le valea ma le amioleaga.</p>
	<p class="standard-indented">O lona sefulu ma le tasi o senituri na faia ai le isi laasaga i le tuputupu a’e o le malosi o le pule faapope, ina ua folafola mai e Pope Kelekolio le Fitu le amiotonu atoatoa o le Ekalesia Roma. O se tasi o ana folafolaga na ia ta’u mai ai e leai se sese e tasi o le ekalesia i lona tala tuufaasolo atoa, ma e le mafai foi ona sese le ekalesia i le lumana’i, e pei ona fai mai ai le Tusi Paia. Peitai ua na o folafolaga, ae aunoa ma se mau mai le Tusi Paia e faamaonia ai ia mea. Na ta’u mai foi e le pope faamaualuga faapea, e i ai lana pule na te ave’esea ai tupu mai o latou nofoalii. E le gata i lea e leai se isi na te mafaia ona liua se tasi o ana faai’uga, a’o lana pule aoao na te mafai ai ona liliu soo se faai’uga a soo se tasi.</p>
	<p class="standard-indented">Na faailoa le malosi o le pule a lenei pope faamaualuga, i le faiga na ia fai a’i Enele le Fa, le ao o le malo o Siamani ma lana taupulega atoa. Na le amana’iaina e lenei tupu le pule a le pope. Na faia loa le faasalalauga a le pope ua faate’aina ai lea tu.pu mai le ekalesia, ma ua ave’esea foi o ia ma le nofoalii o lona malo. O le fefe tele o Enele le Fa i upu taufaamata’u a nisi o alii sili o lona malo, o ē ua una’iina nei i le agaga tetee ma le fouvale ia te ia, ona o le malelega a le pope, o lea na manatu ai loa Enele le Fa e ao ona faia se faaleleiga ma Roma. Na ia sopo’ia loa le atumauga o Alepa, i le taimi tonu o le tetele o le taumālūlū, faatasi ai ma lana āvā ma se tasi o ana auauna faamaoni, ina ia faamaulalo ma fai lana faatoesega i luma o le pope. Ua taunuu atu nei le sopo’aga i le ’olo na faamālōlō i ai Kelekolio, ma ua avatua loa o ia i le lotoā pito i fafo, e aunoa ma ana <span type="pagebreak" id="calibre_link-89" title="38" class="pagebreak">[38]</span> faafeao po o ana leoleo. O fafo i inā na tu ai o ia i le pei o le aisa o le taumālūlū, e aunoa ma ni seevae po o se pulou, e faatali ai le taimi e faatagaina ai ona alu atu o ia i luma o le pope. Faato’ā mafai lava ona faamagaloina o ia e le pope, ina ua mae’a aso e tolu o lana anapogi, atoa ma le faaalia atu o lana agasala1 i le pope. E ui lava i lea, na folafola atu foi e le pope ia Enele le Fa e le faatagaina o ia ona fai lana pule faatupu i Siamani, sei vagana ua maua atu le faatagaga mai le pope. Na olioli ma soona mitamita Kelekolio i lona manumalo, ma sa ia faalele ai lana upu e faapea, o lana matāfaioi lona olopalaina i lalo o loto faamaualuluga o tupu.</p>
	<p class="standard-indented">Se eseesega a tele i le va o le faasausili o lenei pope loto fefete ma lana pule faamaualuga, ma le agamaulalo o Keriso, o Le ua fetalai mai o lo o Ia tu i le faitotoa o le loto, ma ole mai mo se avanoa e afio mai ai Na te aumaia le faamagaloga ma le filemu. O Ia lava foi na ia a’oa’o i Ona soo ma faapea atu: “O se fia muamua foi ia te outou, ia fai o ia ma a outou tautua”. Mataio 20: 27.</p>
	<p class="standard-indented">Na molimauina i senituri uma na sosoo mai ai, le faateleina o mea sese a’oa’oga na faia e Roma. Ua leva ona aafia le ekalesia i a’oa’oga a tagata popoto faapaupau. Na faalogoina lava i le ekalesia nei a’oa’oga a’o lei faatūina le pule faapope. Na piimau lava nisi i nei aoaoga, e ui lava ua latou liliu mai i le ekalesia, ma e le gata ina latou faaauauina pea a latou su’esu’ega i nei aoaoga, ae sa latou una’iina foi nisi latou te sa’ili’ili i ai, ina ia avea lea ma ala e amana’iaina ai i latou e tagata a’oa’oina o le lalolagi. Na faapena ona ofi mai o a’oa’oga sese i le ekalesia Kerisiano. O se tasi o nei a’oa’oga sese, o le talitonuga lea faapea e faavavau le ola o le tagata, atoa ma le ola pea e faavavau o lona agaga ina ua e oti ai. O le a’oa’oga lea na fai ma faavae na faaopoopo i ai e Roma isi a’oa’oga sese, e pei o talosaga i le au paia ua maliliu, atoa ma le faaeaina o Maria le Tina paia. O le a’oa’oga lava foi lea na fanau mai ai le isi a’oa’oga sese, o le faasalaina lea e faavavau o ē lē fia salamō, le a’oa’oga lea ua leva ona faaopoopo i talitonuga faapope.</p>
	<p class="standard-indented">Ma ua faigofie ai loa ona faaofi mai o le isi foi a’oa’oga faapaupau, lea sa faaigoaina e Roma o le pulekatorio, ma sa faaaogāina e Roma lea a’oa’oga e faamata’u ai le anoano o tagata faase’egofie, atoa ma ē talitonu tala faanuupo. Ua avea lenei a’oa’oga sese, ma mea ua faamausaliina ai i mafaufau o le toatele le manatu faapea o lo o i ai se vaimea ua faia faapitoa e oi ma puapuagatia ai tagata agasala i o latou faasalaga. O inā e nofo sala ai agaga o tagata e lei maua i le malaia e faavavau. Latou te nofo sala ai i pulekatorio ona o a latou agasala, ma afai latou te maua le sa’olotoga mai le agasala, o le a faatagaina loa i latou i le lagi.</p>
	<p class="standard-indented">Na mana’omia foi e Roma se isi a’oa’oga sese ina ia maua ai sona tamao’aiga, e ala i atugaluga ma amioleaga a ona tagata. Na maua le tali o lenei mana’oga, i le a’oa’oga sese ua ta’ua o le faatauina o le faamagaloga. <span type="pagebreak" id="calibre_link-90" title="39" class="pagebreak">[39]</span> Na ofoina atu le faamagaloga atoatoa o agasala ua te’a, ma amioleaga o le taimi nei, atoa ma agasala o le lumana’i, faapea le sa’olotoga mai le tiga o faasalaga o ia agasala. Na ofoina atu lenei faamagaloga atoatoa ia i latou uma o ē ofo atu latou te tau le taua a le pope, ina ia faalauteleina ai lona malo faaletino, ma fasia ai ona fili, ma faaumatia ai soo se tasi na te le taliaina lana pule aoao faaleagaga. Na a’oa’oina foi tagata afai latou te togitupe i le ekalesia, o le a faigofie ai ona latou faasa’oloto i latou lava mai le agasala, ma faasa’olotoina ai foi agaga o a latou uo ua maliliu, ma ua faataugāina nei i le afi. O mea faapena na tafe mai ai le tamao’aiga ma le oa tele a Roma, ma mafai ai ona faaauauina se soifuaga taugata, se soifuaga faatupu, se soifuaga amioleaga na soifua ai i latou ua fai mai o i latou o sui o Keriso, o Le na soifua i le lalolagi e aunoa ma se mea e taatia ai Lona ao.</p>
	<p class="standard-indented">Ua avane nei le sauniga faapaupau o le misisā e sui a’i le sauniga o le Faamanatuga e pei- ona ta’u mai e le Tusi Paia. Na fai mai patele a le pope, o a latou gaioiga ma lo latou memumemu, latou te mafai ai ona faaliliu le areto ma le uaina, ina ia avea o le tino ma le toto moni lava o Keriso. (Cardinal Wiseman, “The Real Presence of the Body and Blood of Our Lord Jesus Christ in the Blessed Eucharist, Proved From Scripture”, Lecture 8, sec. 3, para. 26.) Fai mai la latou pepelo le fefe ma le faasausili, ua ia i latou le mana latou te foafoaina ai le Atua, Le na foafoaina mea uma. O le oti le faasalaga o le Kerisiano na te le tautō atu, ua ia talitonu i lenei a’oa’oga sese ma le faasausili i le pule a le Lagi. E afe ma afe le au Kerisiano na susunuolaina i luga o fata ona o lo latou le taliaina o lenei a’oa’oga sese.</p>
	<p class="standard-indented">O lona sefulu ma le tolu o senituri, na faatūina ai loa e le pule faapope lana mea faigaluega aupito sili ona mata’utia, na ta’ua o le Inikuisisi. O le Inikuisisi o le Faamasinoga sauā lea na faafeagai ma ē na tetee i le ekalesia. Na galulue faatasi le alii o le pouliuli ma ta’ita’i o le pulega faapope. Na pulea e Satani ma ana agelu mafaufau o nei tagata amioleaga a’o faia a latou fono faalilolilo. Peitai latou te lei iloa sa tu lotolotoi ai foi i ia fono se agelu a le Atua, na ia tusitusia uma a latou faai’uga pi’opi’o ma le mata’utia na fai. Na ia tusia le tala atoa o ia faasalaga - o lo latou mata’utia e le mafai e mata o tagata ona vā’ai i ai. Ua ’ōnā Papelonia tele i le toto o le au paia. Na valaau a’e i le Atua tino ua saeia ma faataugāina o le miliona ma miliona o le au maturo, auā le tauimasui a le Atua ia oo ifo i luga o lenei pule sauā.</p>
	<p class="standard-indented">Ua aoao nei le pule sauā a le pope i le lalolagi. Na usitai tupu ma alii sili i malelega a le epikopo Roma. Peiseai ua i lalo ifo o lana pule le taunuuga o tagata uma, e le gata i le lalolagi nei, a’o lo latou taunuuga foi e faavavau. Ua faitau selau tausaga o faia pea lava a’oa’oga a Roma, ma usitai i ai tagata e aunoa ma se fesili. O ana sauniga na faia ma le āva e tatau ai, ma sa tausia e le toatele o tagata ona aso faapitoa. Na maualuga <span type="pagebreak" id="calibre_link-91" title="40" class="pagebreak">[40]</span> le mamalu o ana faife’au, ma e leai se mea na latou matitiva ai. Talu mai lava nā aso, e lei oo le Ekalesia Roma i se tulaga e sili atu lona maoa’e nai lo mamalu maualuga ma faaaloaloga na ia maua i lea vaitaimi.</p>
	<p class="standard-indented">Ae se pagā lea, “o le aoauli o le pule faapope, o le valuapō lea o le lalolagi.” (J A Wylie, The History of Protestantism, b. 1, ch. 4.) Ua toetoe lava leai se isi na te iloa le Tusi Paia, e le gata i le lautele o tagata, ae faapena foi i patele ma epikopo. E pei lava ona faia e le au Faresaio i ona po o Iesu, na faapena foi ona le fiafia ta’ita’i o le Ekalesia Roma i le malamalama, ona e aliali a’e ai a latou amioleaga. Ua ave’esea le tulafono a le Atua, o le tapulaa lea o le amiotonu, ma ua fai ai loa la latou pule sauā e le fai tua’oi, ma ua latou fai ai foi a latou amioleaga e leai se mea e gata mai ai. Na pesi e pei o se faama’i le alu o le taufaavalea, o le matau’a, ma le amioleaga faaaliali e aunoa ma se mā. E lei solomuli tagata le faiga o soo se mea leaga e ono maua mai ai so latou tamao’aiga, pe siitia a’e ai foi lo latou tulaga. Ae na sili atu ai lava le malosi o le amioleaga ma le faamalieina o tuinanau matagā, na faia i totonu o maota o pope ma epikopo. O le matagā o tuinanau ma amioleaga a nisi o nei epikopo, na taumafai ai nisi o tupu o malo latou te faate’aina nei fāilotu amioleaga mai o latou tulaga. E selau ma selau tausaga e le o laalaa i luma mea tau a’oga, po o aganuu lelei, po o le malamalama lautele i totonu o Europa. Ua maua uma atunuu Kerisiano i Europa i le faama’i o le pe o le mafaufau, atoa ma le pipili o le olaga faaleagaga.</p>
	<p class="standard-indented">O le tulaga o le lalolagi i lalo ifo o le pule faapope, na taatia mai ai se faataunuuga manino ma le mata’utia o upu a le perofeta o Hosea, o le na faapea mai: “Ua faaumatia lo’u nuu ina ua leai se poto; ua ē teena le poto, o lea foi ou te teena ai oe; ... ua ē faagalogalo le tulafono a lou Atua, o a’u foi ou te faagalogalo i lau fanau”. Hosea 4: 6. “Auā ua leai se faamaoni, e leai se alofa, e leai foi se na te iloa le Atua i le nuu. O lo o tautō ma tala pepelo, ma fasioti tagata, ma gaoi, ma mulilua, ua latou faasauā lava, ua fepa’ia’i toto”. Hosea 4:1, 2. O taunuuga uma ia o le lafoa’iina o le afioga a le Atua. <span type="pagebreak" id="calibre_link-92" title="41" class="pagebreak">[41]</span> </p>
</div>
</div>


<div class="calibre1" id="calibre_link-7">
<div class="chapter" id="calibre_link-625">
	<h2 class="chapterhead">Mataupu 4&mdash;O Tagata Ualetenese</h2>
	<p class="standard-indented">E ui lava i le mafiafia o le pogisa na ufitia ai le lalolagi i le tele o tausaga o le pulega faapope, e lei mate atoatoa ai le malamalama o le upu moni. Na tofu le augatupulaga ma i latou o ē na molimau mo le Atua - oe na tumau i le faatuatua ia Keriso, le puluvaga e toatasi i le va o le Atua ma tagata; o ē na latou avea le Tusi Paia o le ta’ita’i e toatasi o le olaga; o ē na latou tausi faapaia i le Sapati moni. O le a lēmailoa e augatupulaga o le lumana’i, le tele o le aitalafu a le lalolagi i nei tagata. Na faaigoa i latou o ē ua tetee i a’oa’oga a le ekalesia, o ē na faia a’oa’oga sese. Na māsalomia ma ta’upepeloina i latou, a’o a latou tusitusiga na ta’uleagaina ma faasā ona faasalalauina, na saeia foi ma susunuina. Ae ui i lea, e lei maluelue ai lo latou faatuatua i le tonu ma le faamaoni o le upu moni, o le tofi paia lea mo augatupulaga uma o le lumana’i.</p>
	<p class="standard-indented">E ui lava e tau le o maua i tusitusiga a tagata, ua tusia i le lagi le tala’aga atoa o le fanau a le Atua, i le vaitaimi umi o augatupulaga o le pogisa, le vaitaimi lea na amatalia ina ua pule aoao le Ekalesia Roma. E le o maua ni tala faamauina o lenei au faamaoni, sei vagana ai ni tuua’iga a ē na faasauā ia i latou. Na avea o se masani tumau a le Ekalesia Roma le matuā sōloiesea atoatoa o soo se itu’aiga tetee i ana a’oa’oga po o ana malelega. Na ia sa’ili ina ia sōloiesea atoatoa soo se tasi, po o soo se tusitusiga e a’oa’oina soo se mea e ese nai ana aoaoga. Soo se faamatalaga na aliali a’e ai ua faailoga fesili i le mafaufau o se tasi le pule faapope faapea ma ana malelega, ua lava lava lea e faaooina ai le oti i lea tagata, pe mau’oloa pe mativa, pe tulaga maualuga foi pe maulalo. Na taumafai foi Roma ina ia faatama’ia uma soo se tusitusiga na faamauina ai lona sauā i ē na tetee ia te ia. Na faia ni i’ugafono faapope ina ia susunu uma tusi ma pepa na faamauina ai tala o nei sauaga. O ona po ia e lei maua ai ni masini lomitusi, ma, o ni nai tusi na maua i lea vaitaimi, sa lei faigofie ona teuina faalelei; ma sa lei faigata ai i ta’ita’i Roma ona faataunuuina la latou mata’upu.</p>
	<p class="standard-indented">E lei tuua e Roma se avanoa i aulotu na i lalo ifo o le li’o o lana pule, ina ia sa’oloto ai e fai a latou filifiliga, e tusa ai ma o latou loto fuatiaifo. Na maua loa lana pule, sosoo ai loa ma lona aapa atu e olopalaina i latou uma o ē na latou le fia talia lana pule. Na faapena ona faasolosolo le <span type="pagebreak" id="calibre_link-93" title="42" class="pagebreak">[42]</span>  <span type="pagebreak" id="calibre_link-94" title="43" class="pagebreak">[43]</span> gaua’i atu o nei aulotu uma i le malosi o lana pule.</p>
	<p class="standard-indented">Ua leva ona maua’a a’oa’oga faigofie faa-Kerisiano i Peretania Tele. E lei pisia le talalelei na maua e tagata Peretania i na ona po, i le leaga o faiga faa-Roma. E ui lava i le mamao o Peretania mai Roma, na oo lava i ai sauaga na ui atu i tupu faapaupau. Ma, na o le pau lea o se meaalofa a Roma i ulua’i ekalesia i Peretania - o sauaga. O Kerisiano e toatele o ē na sosola ese mai Egelani ona o sauaga, na maua lo latou lafitaga i Sikotilani. Ma, o Sikotilani na ui atu ai le upu moni i Aialani, ma sa talia ma le fiafia tele le upu moni i nei atunuu uma.</p>
	<p class="standard-indented">Peitai na maua e tagata faapaupau le pule, ina ua osofa’ia ma pulea Peretania e tagata Sakisoni mai Siamani. Na vaai maulalo nei tagata Sakisoni i tagata Peretania, ma latou te lei mananao e a’oa’oina i latou e a latou pagota po o a latou pologa. Na faapena ona tuumuli atu ai loa Kerisiano i luga o mauga atoa ma le vaomatua. Ae peitai, sa ola pea lava le mōli o le upu moni, e ui lava ina sa tau le iloa atu. Na susulu atu ma le malamalama tele lenei mōli mai Sikotilani, tusa o le selau tausaga na mulimuli ane ai, ma sulugia ai ni atunuu mamao. Na tula’i mai Kalama ma lana aufaigaluega mai Aialani, ma ia faapotopoto le au Kerisiano na salalau solo i le motu o Iona, ma ia avea ai lenei motu o le laumua o la latou galuega faamisionare. Na i ai i lenei au failauga se tasi na tausia le Sapati moni o le Tusi Paia, ma sa faapena ona ofi atu ai o lenei a’oa’oga tāua i tagata. Na faatūina se a’oga i le motu o Iona, i Sikotilani lava, ma o inā na auina atu ai misionare i Sikotilani ma Egelani, faapea foi ma Siamani ma Suiselani, sei oo atu lava i Italia.</p>
	<p class="standard-indented">Peitai o Peretania na taula’i i ai le vaai a Roma, ma sa tonu i lona manatu o le a aumaia Peretania i lalo ifo o lana puleaga. O lea na auina atu ai loa lana au faigaluega i Peretania i lona ono o senituri, auā le liuga o nei tagata Sakisoni faapaupau. Na talileleia i latou e nei tagata faapaupau faamaualuluga, ma e faitau afe na latou talia le talitonuga a le Ekalesia Roma. A’o alu pea i luma la latou galuega, na i’u lava ina feiloa’i ta’ita’i faapea tagata o le Ekalesia Roma, ma le au Kerisiano moni. E tele se eseesega na vaaia i lenei feiloa’iga. O Kerisiano moni na vaaia ai le agamaulalo, ma e faavae i le Tusi Paia a latou amio, ma tu, faapea ma a latou aoaoga. O ta’ita’i ma tagata o le Ekalesia Roma na vaaia ai le faasausili, ma le faalialia, faapea talitonuga faanuupo faapope. Na faia le faatonuga a le sui o Roma ina ia faailoa e nei aulotu Kerisiano uma lo latou talia o le pule sili a le pope. Na tali atu ma le filemu tagata Peretania ma faapea atu, latou te alofagia tagata uma; peitai e leai se pule sili a le pope i totonu o le ekalesia. E le gata i lea, o le āva ma le faaaloalo latou te avatu i le pope, o le a le sili atu lea i le āva ma le faaaloalo latou te ave i isi soo o Keriso. Na faia nisi taumafaiga ina ia lagolagoina ma le faamaoni e nei Kerisiano le pule a le Ekalesia Roma. Peitai na ofo nei Kerisiano i le faamaualuluga o sui o Roma, ma sa latou le maluelue ai ma <span type="pagebreak" id="calibre_link-95" title="44" class="pagebreak">[44]</span> tali atu, ua latou leiloa se isi matai e ese ai nai lo Keriso. Ona aliali a’e loa lea o le agaga moni o le Ekalesia Roma. Na sau le tali a le pope ua faapea mai, “Afai tou te le talia uso ua auina atu e avatu ia te outou le filemu, o le a faamalosia loa ona auina atu o fili latou te avatua ia te outou le taua. Afai tou te le fia tuufaatasi ma i matou ina ia faailoa atu ai i tagata Sakisoni le ala o le ola, o le a tou maua loa mai ia i latou le ta o le oti”. (D’Aubigne, History of the Reformation of the Sixteenth Century, b.17, ch. 2.) Sa le na o upu lenei taufaamata’u. O taua, ma faiga pi’opi’o, ma mea taufaasese na faaaogaina uma ia i latou o ē na tūtūmau i le talitonuga ua faavae i le Tusi Paia. Na faapena ona i’u ai lava ina faaumatia aulotu Kerisiano uma i Peretania, po o le gagau atu foi faamalosi ina ia latou talia le pule a le pope.</p>
	<p class="standard-indented">Peitai e lei faapea ona faia i atunuu na i fafo atu o le li’o o le pule a Roma. E faitau selau tausaga o tūtūmau pea le au Kerisiano i ia atunuu, ma sa lei āfaina tele ai i latou i a’oa’oga sese faapope. Na si’osi’omia i latou i tu a tagata faapaupau, ma sa i’u foi ina āfaina ai i latou i ia mea sese. Peitai na tumau pea lo latou avea o le Tusi Paia o le fua e tasi mo talitonuga, ma sa latou savavali ai i le tele o Ana aoaoga. Na talitonu nei Kerisiano i le tūtūmau e faavavau o le tulafono a le Atua, ma sa latou tausia le Sapati moni e pei ona i ai i le tulafono e fa. O nisi o ekalesia na tūtūmau i lenei talitonuga e aofia ai ekalesia i Aferika Tutotonu, faapea tagata Amenia i Asia.</p>
	<p class="standard-indented">Peitai na aupito maoa’e ai lava le tūtūmau o tagata Ualetenese ia i latou uma o ē na tetee atu i le sosolo malie mai o le pule faapope. O le laueleele lava na faatūina ai le nofoa o le pule faapope, o inā lava foi na aupito malosi ai le galuega o le tetee atu i ana amioga pi’opi’o, faapea ma ana a’oa’oga sese. E faitau selau tausaga o maua pea le sa’olotoga o aulotu i Italia. Peitai na i’u lava ina faia faamalosi i latou e Roma ina ia latou gaua’i atu i lana pule. Na latou taumafai e tetee atu i lana pule sauā, peitai na i’u lava ina ioe atu ma le le fiafia ta’ita’i o nei aulotu, latou te talia ai le pule ua peiseai ua ifo uma nei i ai le lalolagi. Peitai na i ai lava e na latou le fia gaua’i atu i le pule a le pope po o epikopo. Na tonu ia i latou o le a latou tūtūmau ma faamaoni i le Atua, ma taofimau i lo latou talitonuga mamā, e le pisia i a’oa’oga sese. O lenei eseesega na tupu mai ai loa se tete’aga. Ua tuumuli ese atu loa i latou o ē na tūtūmau i le ulua’i talitonuga. Ua tuua e nisi o i latou lo latou atunuu moni, ma latou sisi a’e ai le tagāvai o le upu moni i nuu ese. O nisi na tuumuli atu i ni vanu tuufua, po o ana i mauga. O inā na latou sa’oloto ai e fai la latou tapua’iga i le Atua.</p>
	<p class="standard-indented"> Sa eseese mamao le talitonuga na a’oa’oina ma tūtūmau ai Kerisiano Ualetenese i le selau ma selau o tausaga, ma a’oa’oga sese na faia e Roma. Na faavaeina talitonuga o tagata Ualetenese i luga o le afioga tusia a le Atua, le faavae moni lea o le olaga faaKerisiano. Na latou ola i mea <span type="pagebreak" id="calibre_link-96" title="45" class="pagebreak">[45]</span> tuufua e le iloa atu e le lalolagi, ma sa latou āfu ma tiga i lea aso ma lea aso i o latou tovine ma a latou lafumanu. E le o ni a latou lava su’esu’ega na maua ai e nei Kerisiano faatauvaa le upu moni, e tetee atu ai i a’oa’oga ma talitonuga sese o le ekalesia pa’ū ese. E le o se mea fou le faatuatuaga ua latou savavali ai nei. Na latou finau ma galulue mo le faatuatua a o latou tamā, le faatuatua na amatalia e le ekalesia a le au aposetolo, - “le faatuatua na tuuina mai i le au paia”. Iuta 3 O le ekalesia moni a Keriso e le o se pule loto fefete ua faanofoina i le nofoalii o le laumua tele o le lalolagi, a’o le “ekalesia i le vao”, le leoleo o le upu moni na tuuina atu e le Atua i Ona tagata ina ia latou avatua i le lalolagi.</p>
	<p class="standard-indented">O se tasi o mafua’aga autū o le vavae’ese mai o le ekalesia moni mai ia Roma, o le inoino lea o Roma i le Sapati o le Tusi Paia. Na lafoa’ia e le pule faapope le upu moni i le palapala e pei lava ona valo’ia mai i le valo’aga. Na solipalaina i le eleele le tulafono a le Atua, ae faaeaina tu ma uputuu a tagata. O aulotu uma na i lalo ifo o le li’o o le pule faapope, ua leva ona faia faamalosi lo latou tausia o le Aso Sa e avea o se aso paia. E oo lava i le fanau moni a le Atua na latou matuā fenumia’i talu ai le tele o le salalau o a’oa’oga sese ma talitonuga faanuupo. O lo latou fenumia’i na latou tausia ai pea le Sapati moni, ae na latou le faia ai foi se galuega i le Aso Sa. Peitai e lei malilie ai ta’ita’i pope i lea faiga. Na latou faatonuina ina ia le gata i le tausi faapaiaina o le Aso Sa, a ia solipalaina foi le Sapati. Na latou soona lafo upu mamafa ia i latou o ē na le fefefe ma latou faapaia pea i le Sapati. Faato’ā mafai lava ona latou usitai i le tulafono a le Atua e aunoa ma sauaga, ina ua latou sosola ese mai le pule a Roma.</p>
	<p class="standard-indented">O tagata Ualetenese o nisi ia o tagata i Europa na latou mua’i maua se faaliliuga o le Tusi Paia i la latou lava gagana. Na ia i latou se faaliliuga na tusilimaina o le Tusi Paia, i la latou lava gagana, i le selau ma selau o tausaga a’o lumana’i ai le galuega o le Toe Fuataiga. Na ia i latou le upu moni e lei filogia i a’oa’oga a tagata, ma o le mea lea na tuliloaina ai faapitoa i latou e sauaga. Na latou folafola atu o le Ekalesia Roma o Papelonia lea ua pa’ū, e pei ona ta’ua mai i le tusi o Faaaliga, ma sa latou tula’i atu e tetee i ana faasesega ma mea pi’opi’o, e ui lava e ono lamatia ai lo latou ola. O le faa’umi’umi o le malosi o sauaga na faamamulu malie atu ai e nisi o i latou lo latou faatuatua. Peitai na tūtūmau pea i le upu moni nisi o i latou. Na i ai nisi o tagata Ualetenese na latou tumau faamaoni pea, i augatupulaga uma o le pogisa ma le pa’ū ese. Na latou teena le pule a Roma; na latou teena tapua’iga i faatagata, ma latou ta’ua lea mea o le ifo i tupua; na latou tausi faapaiaina foi le Sapati moni. Na latou tūtūmau pea i lo latou faatuatua, a’o pesi mai matagi malolosi o sauaga. E ui lava ina sa sauāina i latou i le pelu ma le tao, ma susunuolaina i latou i luga o fata a le Ekalesia Roma, sa latou tūtūmau pea ma le le solomuli mo le afioga a le Atua, ma Lona viiga.</p>
	<p class="standard-indented">Na maua e tagata Ualetenese lo latou lafitaga i tua atu o atumauga <span type="pagebreak" id="calibre_link-97" title="46" class="pagebreak">[46]</span> maualuluga. O atumauga lava ia ua avea o le malu o ē ua sauāina ma tuliloaina i augatupulaga uma. O inei na faaolaolaina ai pea le mōli o le upu moni i le vaitaimi umi o Augatupulaga o le Pogisa. O inei, na faaolaolaina ai pea e molimau o le upu moni le faatuatua mai anamuā, i le selau ma selau o tausaga.</p>
	<p class="standard-indented">Na saunia e le Atua mo Ona tagata se malu e uiga ese lona maoa’e, e talafeagai ma le maoa’e ma le tumau o upu moni ua tuuina atu latou te tausia. Na avea nei atumauga o se faatusa o le amiotonu le suia a Ieova, ua tuuina atu i lenei au faamaoni ua faaaunu’ua. Na latou faasino a’e a latou fanau i le maoa’e ma le matalasi le suia o nei mauga na tutu faamālumalu a’e i o latou luga ua pei o ni ’olo. Na latou vaaia i nei mauga, o uiga tūtūmau ma le lemaliliu o le Alii ma Lana afioga, ma sa latou a’oa’o atu nei mea uma i a latou fanau. Na faatumauina mauga e le aao o le Atua; na o le aao lava foi o le Silisili Ese Na te mafaia ona ave’esea i latou mai o latou tulaga. Ua faapena foi ona Ia faamausaliina Lana tulafono, e avea o le faavae o Lona malo i le lagi faapea ma le lalolagi. Atonu e oo atu le lima o le tagata ma faaumatia ai ola o ona uso- a-tagata; peitai e pei lava ona le mafai e le lima o le tagata ona lia’iina mauga mai o latou faavae, ma togi i latou i le sami, e faapena foi ona le mafai e le lima o le tagata ona suia se tasi o tulafono a Ieova, pe sōloiesea se tasi o Ana folafolaga mo i latou o ē faia Lona finagalo. Pei lava ona mausali mauga, e ao foi ona faapena le tumau faamaoni o auauna a le Atua i Lana tulafono.</p>
	<p class="standard-indented">Na avea ia mauga o se molimau tumau o le mana foafoa o le Atua, ma se folafolaga le masalomia o Lana tausiga ma Lana puipuiga. Na masani tagata Ualetenese i nei faatusa leleoa o le faatasi atu o Ieova. Latou te lei muimui ona o tiga ma faigata o lo latou olaga. E ui lava i le taaligoligoa o le vao, e lei i ai so latou manatu ua tuulafoa’iina i latou e le Atua. Na latou viia le Atua ona ua Ia saunia mo i latou se lafitaga mai le to’asa ma le sauā o tagata. Na latou olioli foi ona o le sa’olotoga latou te tapua’i atu ai ia te Ia. Na avea nei mauga o se olo malosi latou te sao ai i taimi e tuliloaina ai i latou e o latou fili. Na latou peseina viiga o le Atua i luga o le tele o ia mauga maualuluga, ma sa le mafai e au a Roma ona taofia a latou viiga o le faafetai.</p>
	<p class="standard-indented">O se faatuatua ola ma le mamā ma le faamaoni, le talitonuga o nei soo o Keriso. Na latou faasilia a’oa’oga o le upu moni nai lo fanua ma fale, po o uo ma aiga, e oo lava i lo latou ola. Na latou taumafai ma le naunauta’i ina ia a’oa’o atu nei upu moni i a latou fanau. Na faapea ona latou a’oa’o atu o le Tusi Paia i a latou fanau a’o iti lava i latou, ina ia latou āva ma tausi i faatonuga uma o le tulafono a le Atua. Sa matuā faigata ona maua le Tusi Paia, ma o le mea lea na latou teulotoina ai ni mau e tele o le afioga a le Atua. E toatele na latou taulotoina ni vaega uumi o le Feagaiaga Tuai faapea ma le Feagaiga Fou. E lei faa’ese’esea i o latou <span type="pagebreak" id="calibre_link-98" title="47" class="pagebreak">[47]</span> mafaufau ni o latou manatu e uiga i le Atua, ma o latou manatu e uiga i le matagofie o le natura o mea, faapea ma faamanuiaga o mea e tausi ai o latou ola. Na maua e le fanau laiti le agaga faafetai i le Atua ona o faamanuiaga uma na latou maua.</p>
	<p class="standard-indented">E ui lava i le alofa o mātua i a latou fanau, o lo latou faautauta na latou taofia ai le fanau mai le faamalieina o o latou lava mana’oga. Na taatia atu o latou luma se olaga o tiga ma faigata, atonu foi o se oti faamaturo. Na a’oa’oina a’o iti i latou, ina ia latou onosa’i i mea faigata, ma usitai i faatonuga. Peitai na a’oa’oina foi i latou ina ia latou faia tau o mea ua latou lagona ua sa’o. Na latou a’oa’oina foi a’o iti lava i latou, le ola e pei o ni tagata matutua, le tāua o lo latou faaeteete i upu latou te faia, ma le tāua foi o le gūgū i le taimi tonu e ao ai ona latou filemu. O se upu e tasi latou te faia ma le le manatunatu, e ono lamatia ai le ola o le na faia le upu, ae faapea foi ma ola o le selau ma selau o ona uso. Auā sa pei o luko fe’ai le feoa’i o fili o le upu moni e sa’ili i latou o ē na le fefefe e tula’i atu e tautala mo le sa’olotoga i mea tau tapua’iga.</p>
	<p class="standard-indented">Ua fulitua tagata Ualetenese i lo latou tamao’aiga faalelalolagi ona o le tāua ia i latou o le upu moni, ma sa latou galulue ma le onosa’i ma le le fiu mo a latou mea’ai. O fasi’eleele uma na ono faato’aina i va o mauga, sa faaaogaina uma ma le faaeteete mo le totōina o a latou mea’ai. E oo lava i ’auvaemauga e faalelelei ai le eleele, sa maua mai ai ni a latou seleselega, o le taui o lo latou galulue ma le onosa’i ma le le fiugofie. Na a’oa’oina le fanau ina ia latou faifaatatau lelei, ina ia aua ma le faama’imau, ina ia latou iloa ola mativa. Na latou iloa le faigata o le olaga, na latou iloa foi latou te le maua fua se mea pe a aunoa ma le galue, ma le fuafua lelei, faifaatatau lelei, ma le faatuatua. O se auala umi ma le faigata, peitai o se auala ua fetaui lelei ma le mana’oga o le tagata i lona tulaga pa’ū ma lona tulaga agasala, ma o le falea’oga lava lea ua saunia e le Atua e a’otauina ai o ia. E ui lava na masani le autalavou i le olaga galue ma le olaga mativa, sa lei faatamala o latou mātua i le a’oa’oina o i latou i le itu tau le mafaufau. Na a’oa’oina i latou ina ia faaaogaina lo latou malosi mo le galuega a le Atua, o la e maua mai ai lea malosi.</p>
	<p class="standard-indented">Na pei lava aulotu a tagata Ualetenese o le ekalesia a le au aposetolo, i lo latou tumau i le Atua ma Lana afioga. Na latou teena le pule a le pope ma epikopo, ae uumau atu i le Tusi Paia, e avea o le faavae sili e tasi e leai sona sese. E lei pei a latou faife’au o patele fiatamalii a le Ekalesia Roma. Na mulimuli a latou faife’au i le faaa’oa’o a lo latou Matai, o Le na afio mai e le ina ia auauna atu tagata ia te Ia, a ia auauna atu o Ia i tagata. Na latou fafaga i le lafu mamoe a le Atua, ma latou ta’ita’i atu i latou i vaomu’a, faapea ma le vaipuna ola o Lana afioga paia. E lei faia a latou sauniga i ni malumalu po o ni falesa tetele, o maa faamanatu lava ia o mamalu faaletagata, atoa ma lona loto fefete. Peitai na faia a latou sauniga i vanu, i lalo ifo o ata o mauga, po o se ana foi i le papa pe a lamatia ma <span type="pagebreak" id="calibre_link-99" title="48" class="pagebreak">[48]</span> tuliloaina i latou. O inā na latou potopoto ai ina ia latou faalogo a’o laugaina le talalelei e auauna a Keriso. Na le gata i le laugaina o le talalelei, ae na asia foi e faife’au ē mama’i, ma latou faia a’oga a le fanau, ma apoapoa’i atu i ē ua sese, ma latou galulue i le fo’ia o eseesega e tutupu mai, ma faamalosia le galulue faatasi ma le ola fealofani. O vaitaimi o le to’afilemu na latou ola ai i taulaga o le lotomalie a tagata. Peitai, sa pei i latou o Paulo le fai’upega, ona sa tofu i latou ma se agavaa po o se atamai e ono galulue ai pe a mana’omia, auā le tausiga o le tagata lava ia faapea ma sona aiga.</p>
	<p class="standard-indented">O faife’au lava na faia a’oga a le autalavou. E ui lava sa a’oa’oina mata’upu faaleolaga nei, o le Tusi Paia lava na avea o le faauluuluga o a latou su’esu’ega. Na taulotoina le Evagelia a Mataio ma Ioane, atoa ma le tele o nisi o tusi a Paulo faapea ma isi tusitala. Na faaaogaina foi le autalavou i le tusia o le Tusi Paia. Na atoa le Tusi Paia i nisi o nei tusitusiga, a’o nisi foi na maua ai na o ni nai vaega pupuu atoa ma o latou faamalamalama’aga na tuuina i ai e i latou o ē na i ai le atamai e a’oa’oina ai le Tusi Paia. Na faapena ona faaaliali a’e i luga o upu moni tāua ua leva ona tanumia ma natia e i latou o ē na sa’ili’ili e siitia a’e i latou lava ia sili a’e i le Atua.</p>
	<p class="standard-indented">O le galulue i le onosa’i ma le le fiugofie, na mafai ai ona tusia le Tusi Paia atoa, i ona mata’upu uma ma ona fuaiupu taitasi. Na faapena ona faagaioi le galuega, ma susulu atu ai e pei o le auro mamā le finagalo faaalia o le Atua. Na o i latou lava o ē na galulue i lea galuega na latou malamalama lelei i le aogā o sauaga i le faamalosia atili ai o le susulu atu o le finagalo o le Atua. Sa si’osi’omia lenei aufaigaluega faamaoni e agelu a le Atua.</p>
	<p class="standard-indented">Ua leva ona una’iina e Satani patele ma epikopo o le ekalesia Roma ina ia latou tanumia le upu moni i lalo ifo o le otaota o a’oa’oga sese ma uputuu a tagata. Peitai e matuā maoa’e se auala na puipuia lelei ai le upu moni i augatupulaga uma o le pogisa, ina ne’i pisia i nei mea sese uma. Na tau’aveina e lenei talalelei le faailoga a le Atua ae le o le faailoga a le tagata. E lei mālōlō tagata i a latou taumafaiga ina ia faanenefu ai ma natia uiga manino o le afioga a le Atua, ma taumafai ai ina ia foliga o lo o feteena’i vaega eseese o le Tusi Paia. Peitai, e pei lava ona saogalemū le vaa o Noa i le aso o le afā ma timuga tetele o le lolo, na faapena foi ona manumalo le afioga a le Atua i afā uma na pesi ane i ai. Pei lava ona maulalo i totonu o le eleele le mea o lo o sautualasi ai le auro ma le ario, ma e le maua e tagata lenei oa ma le tamao’aiga sei vagana ua latou eli maulalo i ai, e faapena foi ona i ai o le oa ma le tamao’aiga i le afioga a le Atua, ma e le aliali a’e lea oa i soo se tasi, sei vagana i latou o ē sa’ili i ai ma le naunauta’i, i le agaga o le tatalo ma le agamalu. Na finagalo le Atua ina ia avea le Tusi Paia o se tusi o lesona aoga mo tagata uma i soo se augatupulaga, ma o lo o i ai ni a’oa’oga aogā mo le fanau iti, le autalavou. <span type="pagebreak" id="calibre_link-100" title="49" class="pagebreak">[49]</span> faapea ma le aumatutua. Na la tuu maia Lana afioga i tagata ina ia avea o se faaaliga o Ia lava i tagata. Soo se vaega o le upu moni e maua i ai se malamalama’aga fou o le tagata, ua avea lava lea o se faaaliga fou ia te ia o le amio a le Atua, le Tusitala o le Tusi Paia. Na finagalo le Atua ina ia avea le su’esu’eina o Lana afioga, ma ala e ta’ita’ia atu ai tagata i se mafutaga vāvālalata ma Le na faia i latou, ma manino atili ai lo latou malamalama’aga o Lona finagalo. O le Tusi Paia o le ala lava lea e fesoota’i ai le Atua ma le tagata.</p>
	<p class="standard-indented">E ui lava sa talia e tagata Ualetenese le mata’u i le Atua e avea o le amataga o le poto, latou te lei tauaso i le tāua o le fesootai atu i le lalolagi, faapea le iloa lelei o tagata ma a latou galuega ma amio, e avea ma ala e faalauteleina ai le poto ma le mafaufau. Ina ua i’u a latou a’oga i le vao, sa auina atu nisi o le autalavou i ni a’oga maualuluga i aai tetele o Farani po o Italia ina ia latou maua ai se faalautelega o le mafaufau e sili atu i lo le poto ua latou maua i luga o mauga na latou tutupu a’e ai. Na faapena ona fetaui ai ma faaosoosoga lenei autalavou ua auina atu i fafo. Na latou vā’ai ai i le amioleaga, ma latou fetaui ai foi ma sui faitogafiti popoto a Satani, o e na latou tu’iina lenei autalavou i ni a’oa’oga faafoliga i le upu moni, faapea ma ni a’oa’oga mata’utia e ono lamatia ai lo latou olaga faaleagaga. Peitai, o le a’oa’oga na latou maua a’o iti i latou, na lava saunia ai i latou mo la latou fetauiga ma nei faaosoosoga uma.</p>
	<p class="standard-indented">Na a’oa’oina i latou e o latou mātua ina ia ’aua ne’i o latou ta’uatua i se isi, soo se mea e ono lamatia ai i latou po o latou mātua ma aiga. Na faia faapitoa lava o latou lavalava ina ia mafai ona natia ai la latou oa aupito tāua - o vaega taitasi ia o le afioga a le Atua. O nei vaega taitasi uma o le Tusi Paia ua latou tau’aveina, o fua ia o masina ma tausaga e tele o la latou galuega fitā. Na latou tuua nisi o nei vaega o le Tusi Paia, i ni potu e ono maua ai nei tusitusiga e i latou ua foliga mai ua saunia o latou loto e talia le upu moni. Na latou faasalalauina nei vaega o le Tusi Paia ma le faaeteete lava, ina ne’i māsalomia i latou e fili o le upu moni. Na a’oa’oina le autalavou Ualetenese e o latou tina a’o iti lava i latou, auā taimi faapenei. Na manino le autalavou i la latou galuega, ma sa latou faia lea galuega ma le faamaoni. Na liua nisi i le upu moni i totonu o nei nofoaga o aoaoga, ma sa masani ona aafia ai le a’oga atoa i nei a’oa’oga o le upu moni. Peitai na fiu ta’ita’i o le ekalesia pope e sa’ili le pogai o nei a’oa’oga ua latou ta’ua o mea sese, ae latou te lei maua.</p>
	<p class="standard-indented">O se agaga fia tala’i atu, le agaga o Keriso. O se tasi o ulua’i mana’oga o le loto ua faafouina, o lona fia aumaia lea o nisi i le Faaola. O le agaga lava lea o Kerisiano Ualetenese. Na latou talitonu o le finagalo o le Atua mo i latou, ia le gata i lo latou puipuia o le upu moni nei pisia i a’oa’oga sese, ae na latou lagona foi o la latou tiute tau’ave lo latou faasusuluina atu o lo latou malamalama i ē o lo o i le pogisa. Na latou sa’ili’ili ina ia latou gagauina le amo o le pologa ua faati’eti’e e Roma i luga o tagata. Na <span type="pagebreak" id="calibre_link-101" title="50" class="pagebreak">[50]</span>  <span type="pagebreak" id="calibre_link-102" title="51" class="pagebreak">[51]</span> a’otauina faamisionare faife’au Ualetenese uma. Soo se tasi o i latou na lagona le valaau mo le galuega faafaife’au, na mana’omia ina ia latou ulua’i galulue i le galuega faatala’i. E tolu tausaga na mana’omia e galue ai soo se tasi i se tala’iga i nuu mamao, ona faato’a mafai lea ona avea o ia ma se faife’au i se aulotu i lo latou lava atunuu. O lenei ola faatala’i mo le tolu tausaga, o se olaga mativa ma le le tagolima, ma ua fetaui lelei lea amataga mo le olaga faafaife’au i se vaitaimi o faigata ma sauaga. O le autalavou o ē na faauuina mo lenei galuega, latou te lei vā’ai atu i luma i se olaga e maua ai so latou tamao’aiga po o so latou mamalu, a’o se olaga galue ma le ola lamatia, atoa ma se olaga e ono oo ai lava ia i latou le oti faamaturo. Na auina atu taitoalua nei misionare, faapei lava foi ona auina atu e Iesu Lona lava ausoo. Na masani ona galulue faatasi le talavou ma se tagata ua matuā ma masani i le galuega. E faalogo le talavou i le tagata matua, o le ua tofia na te ta’ita’ia ma vaaia le a’otauina o le talavou mo le galuega. E lei galulue faatasi pea lenei toalua i taimi uma. Peitai, e masani ona la fetaui mo talosaga ma apoapoa’iga, ma sa faapena ona faamalosia ai e le tasi le isi i le faatuatua.</p>
	<p class="standard-indented">Semanū e i’u leaga la latou galuega pe ana faailoa atu i tagata le pogai tonu o la latou galuega. O le mea lea na latou natia lelei ai le uiga moni o la latou galuega. Na tofu faife’au uma ma o latou agavaa i matātā ma galuega o le olaga nei, ma sa faapena ona faia faalilolilo le galuega a nei avefea’u o le talalelei, a’o latou galulue i ni galuega faaleolaga nei. O le galuega masani na latou faia o le feoa’i solo lea e faatau atu oloa. “Na latou faataua la’ei silika ma teuga taugata e pei o tautaliga ma asoa a tamaitai, faapea ma isi oloa mauagatā. Na faapena ona talia ma le fiafia i latou o ni faatau’oloa, ae semanū e teena ma manatu faatauvaa i ai tagata pe ana o atu o ni misionare”. (Wylie, b. 1, ch. 7.) Peitai na latou ole atu pea i le Atua mo le poto ma le faautauta e mafai ai ona latou tuuina atu i tagata le oloa e sili atu lona tāua i lo le auro ma teuga taugatā. Na latou tau’aveina faananā ni Tusi Paia atoa, po o ni vaega le atoatoa foi o le afioga a le Atua, ma o le taimi lava e maua ai se avanoa lelei, o le taimi lava lea latou te faatepaina ai tagata faatau i nei tusitusiga o le afioga a le Atua. Na faapena ona fagua le fiafia o tagata i le faitauina o le afioga a le Atua, ma sa faapena ona tuuina atu ma le fiafia ni vaega o le Tusi Paia ia i latou o ē na i ai le agaga naunauta’i e fia faitau i ai.</p>
	<p class="standard-indented">E ui lava na amatalia le galuega a lenei au tala’i i laufanua ma vanu na pito atu i mauga na latou nonofo ai, sa mamao na’ua le mea na oo atu i ai la latou galuega. Na latou savavali e aunoa ma ni seevae, ma oofu i ni la’ei ua pisipisia ia latou feoa’iga, pei lava foi o la’ei o lo latou Matai. Na faapena ona latou galuea’ina o lea aai ma lea aai, ma oo atu ai lava i nuu mamao. Soo se mea na latou galulue ai, sa latou faasalalauina le fatu tāua o le upu moni. Na tatupu a’e lea aulotu ma lea aulotu i mea na latou ui atu ai, ma faapena ona molimau atu ai mo le upu moni le toto o maturo. <span type="pagebreak" id="calibre_link-103" title="52" class="pagebreak">[52]</span> Na o le aso tele o le Atua o le a mafai ona iloa tonu ai le toatele o agaga ua faasaoina mo le malo o le Atua talu ai le galulue faamaoni o nei misionare. E ui lava sa faananā ma lēleoa la latou galuega, na faapena ona oo atu le afioga a le Atua i nuu ma atunuu Kerisiano uma, ma talia fiafia ai i loto ma aiga o tagata’.</p>
	<p class="standard-indented">O le Tusi Paia i le vaai a tagata Ualetenese sa le na o se tusi o faamaumauga o mea na tutupu i le va o le Atua ma tagata i aso ua mavae. Sa le na o se faaaliga foi o tiute tau’ave ma galuega o le taimi nei. Na avea le Tusi Paia o se faaaliga o mea e ono afatia ai le olaga, faapea ma manuia tetele o lo o lumana’i. Na talitonu tagata Ualetenese ua le o toe mamao le i’uga o mea uma lava, ma, a’o latou su’es’ue i le Tusi Paia i le agaga o le tatalo faatasi ai ma loimata, sa faapena ona atili ai ona tāua i o latou loto afioga tāua uma o lo o i ai. Na faapena foi ona atili ai ona mamafa ia i latou o lo latou galuega fai, o le faailoa atu lea i isi o le upu moni e ta’ita’ia ai i latou i le faaolataga. Na latou malamalama lelei i le fuafuaga o le faaolataga e pei ona faailoa manino mai i le Tusi Paia, ma o lo latou talitonu ia Iesu na latou maua ai le filemu ma le faamoemoe ma le mafanafana o le agaga. A’o susulu atu le malamalama i o latou mafaufau ma olioli ai o latou loto, na i ai lo latou faanaunauga ina ia sulugia ai foi ma ē na i ai pea i le pogisa o a’oa’oga sese faapope.</p>
	<p class="standard-indented">E afe ma afe na taumafai ma le leai o se aogā, ina ia latou maua le faamagaloga o a latou agasala e ala i lo latou faatāugāina o o latou tino. Na faia e tagata nei faagaioiga i lalo ifo o le ta’ita’iga a epikopo ma patele. Na a’oa’oina tagata ina ia latou talitonu o a latou galuega lelei e faaolaina ai i latou. Na faapena ona latou tepa ifo ia i latou lava, ma vaaia ai pea lo latou tulaga agasala, ma latou vaaia ai lo latou pagatia ma le to’asa o le Atua. Na i’uvale lo latou faatāugāina o o latou agaga ma o latou tino; e lei maua ai se filemu po o se faamagaloga. Na faapena ona saisaitia ai agaga fia ola i lalo ifo o a’oa’oga a Roma. E afe ma afe na latou tuua o latou aiga ma uō, ae faaaluina o latou olaga atoa i totonu o nofoaga faamonike. Na leai se aogā o taumafaiga a le afe ma afe o tagata latou te sa’ilia ai le filemu o le mafaufau, e ala i a latou anapogi faisoo, po o le sasa ma le faatāugā i o latou tino, po o le pupula i leoleoga o le valuapo, po o lo latou taatitia fāō i le po atoa i luga o maa susū ma le mālūlū o fale na latou mau ai, po o le faimalaga mamao atu foi i se tasi o aai paia, po o lo latou faia o o latou lava faasalaga mata’utia ma le tiga. Na faapena ona puapuagatia o le toatele ona o le faapologaina e a latou agasala ua latou iloa e lei faamagaloina, ae na tuliloaina foi i latou e le mata’u ona o le to’asa o le Atua. Ona latou pologa ai lava lea i le faatāugāina o o latou tino ma agaga, sei oo ai lava ina le toe lavatia e le tino tatali nei tiga, ona latou o ifo ai lava lea i o latou tuugamau, a’o i ai pea lava i latou i le pogisa mafiafia o a’oa’oga faapope, e aunoa ma so latou faamoemoe.</p>
	<p class="standard-indented">Na lagona ma le naunauta’i e tagata Ualetenese lo latou fia tuuina atu o <span type="pagebreak" id="calibre_link-104" title="53" class="pagebreak">[53]</span> le areto o le ola i nei agaga matelaina, ma tatalaina atu ia i latou le fe’au o le filemu e maua i folafolaga a le Atua, ma faasino atu i latou ia Keriso lo latou faamoemoe e toatasi mo le faaolataga. Na talitonu tagata Ualetenese e le faavaeina i le Tusi Paia le a’oa’oga faapope o lo o faapea mai e mafai e galuega lelei ona laveai le tagata mai le soliga o le tulafono a le Atua. O le faalagolago i galuega lelei a le tagata mo le faaolataga, ua matuā tetee lea i le talitonuga i le alofa lefaitua’oi, le alofa lemafuatia o Keriso. Na maliu Keriso o le togiola mo le tagata, ona e leai se mea e mafai e le aiga- tagata ua pa’u’ū, e leai se mea latou te mafaia e toe faalelei ai ma le Atua. O le maliu o Keriso i le satauro mo le togiola o le tagata, faapea ma Lona toe tu mai, o le faavae lava lea o le talitonuga faaKerisiano. Pei lava ona atoatoa le faalagolago, ma vavalalata le sootaga o le vae po o le lima o le tagata i lona tino, pei lava ona atoatoa le faalagolago, ma vavalalata le sootaga o le lālā vine i le tino o le vine, e faapena foi le atoatoa o le faalagolago ma le vavalalata o le sootaga o le agaga fia ola o le tagata ia Keriso.</p>
	<p class="standard-indented">O a’oa’oga a epikopo ma patele ua ta’ita’ia ai nei tagata ina ia latou talitonu o le Atua o se Atua sauā, o se Atua Na te faasāina mea uma e maua ai lo latou fiafia. O nei lava foi a’oa’oga faapope na talitonu ai tagata o le Faaola e leai Sona alofa po o se tiga alofa mo le tagata i lona tulaga pa’ū, ma o le pogai lea ua latou mana’omia ai le galuega faufautua a patele ma sagato ua latou tatalo nei i ai. Na i ai le faanaunauga o ē ua latou maua le malamalama o le afioga a le Atua, ina ia latou faasino atu nei agaga ia Iesu lo latou Faaola alofa mutimutivale, o lo o tu ma faatali mai ma aao faaloaloa, e talia ai i latou uma e o atu ia te Ia ma a latou avega o le agasala, ma mea uma latou te popole ma vaivai ai. Na i ai lo latou faanaunauga ina ia latou tafi’esea mea uma ua faafaula’i e Satani ina ia le mafai ai ona iloa e tagata folafolaga a le Atua, ma latou o atu tuusa’o ai ia te Ia mo le faaali atu o a latou agasala, ma latou maua ai le faamagaloga ma le filemu o le agaga.</p>
	<p class="standard-indented">Na tatalaina atu ma le nauanauta’i e le au tala’i Ualetenese upu moni o le talalelei ia i latou uma o ē na i ai le agaga fiailoa. Na latou tufaina ma le faaeteete lava vaega eseese o le Tusi Paia na tusia i o latou lima. Na ia i latou se olioli sili pe a mafai ona latou avatua le upu moni e avea ma faamoemoe i agaga ua utia e le agasala, ma ua latou fia maua le ola. O a’oa’oga faapope ua iloa atu ai e tagata na o se Atua o le tauimasui, o lo o Ia faatalitali Na te faia le faamasinoga tonu. Na faia e le misionare Ualetenese lana galuega ma le alofa naunauta’i faapea ma loimata ma le agaga o le tatalo. Na faapena ona ia tatala atu i ona uso, o folafolaga tāua e faailoa atu ai le faamoemoega e tasi o le tagata agasala. Na faapena ona susulu atu le malamalama o le upu moni i mafaufau ua leva ona pogisa, -ma tafi’esea ai le ao o le pouliuli ma le leai o se faamoemoe, ae susulu atu ai i le loto le La o le Amiotonu, ua i ai i ona ave le faamalologa. Na <span type="pagebreak" id="calibre_link-105" title="54" class="pagebreak">[54]</span> masani ona talosagaina e nisi ni vaega o le Tusi Paia ina ia faitau ma toe faitau atu a’o latou faalogologo. Peiseai na latou fia iloa tonu po ua sa’o la latou faalogo i se upu moni tāua ua faato’a pa’u atu i o latou taliga. O nisi nei o mau na masani ona mana’omia ia toe faitau ma saga faitau atu: “O le toto foi o Iesu Keriso Lona Alo, e faamamāina ai i tatou i agasala uma lava”. 1 Ioane 1:7. “E pei ona siitia i luga e Mose o le gata i le vao, e ao ina faapea ona siitia i luga o le Atalii o le tagata; ina ia le fano se tasi e faatuatua ia te ia, a ia maua le ola e faavavau”. Ioane 3:14, 15.</p>
	<p class="standard-indented">E toatele e lei faasesēina i a’oa’oga a Roma. Na latou iloa le leai o se aogā o le galuega fautua a tagata, po o agelu foi, mo le tagata agasala. A’o sulugia atu o latou mafaufau i le malamalama moni, sa latou olioli leo tetele ma faapea mai: “Ua na o Keriso la’u faitaulaga; ua na o Lona toto e avea ma a’u taulaga; ua na o Lana fata faitaulaga foi e faaali atu ai a’u agasala”. Na latou faalagolago atu atoatoa i le galuega ma le maliu o Keriso, ma sa latou taulotoina upu nei: “A leai se faatuatua, e le mafai ona fiafia mai o Ia”. Eperu 11:6. “E leai lava se isi igoa i lalo o le lagi ua foaiina mai i tagata, e mafai ona faaolaina ai o i tatou”. Galuega 4:12.</p>
	<p class="standard-indented">O le maoa’e na’ua o le alofa o le Faaola na peiseai ai ua faigata tele ona talitonu i ai nai nei agaga ua leva ona fesoua’ina i le pesi atu o le afā. O le tele na’ua o le filemu ma le olioli na avatu e lenei upu moni ia i latou, na peiseai ai ua latou oo i le lagi. Ua tuuina atu nei ma le loto atoa o latou lima i le aao o Keriso, ma ua mausali nei la latou tutu i luga o le Papa o Augatupulaga uma. Ua latou le toe lagona nei so latou fefe i le oti. E oo lava i le falepuipui po o le susunuolaina ua mafai nei ona latou moomoo atu i ai pe afai e ono viia ai le suafa o lo latou Faaola.</p>
	<p class="standard-indented">Na faapena ona faaaliali a’e ma faitauina le afioga a le Atua i nofoaga lilo eseese; o taimi ua faitauina atu i se agaga e toatasi, o taimi foi ua faitauina atu i se faapotopotoga o ē na galala mo le malamalama o le upu moni. E tele ni po na faaaluina atoa i le faitauina faapea o le afioga a le Atua. Na masani ona taofia le avefe’au o le alofa i lana faitauga o le afioga a le Atua, sei malamalama lelei le mafaufau i le talalelei o le faaolataga. Na faapena le naunauta’i ma le fiafia tele o le aufaalogologo i le afioga a le Atua. O nisi nei o fesili sa masani ona faalogoina: “E moni ea e talia e le Atua la’u taulaga? Faamata e talia e le Atua lo’u nei tagata? Faamata Na te faamagaloina lo’u nei tagata? O le tali lenei na faitauina i ai: “Ia outou o mai ia te a’u, o outou uma o ē tigaina ma mafatia i avega, o a’u foi e malolo ai outou”. Mataio 11:28.</p>
	<p class="standard-indented">Na taliaina i le faatuatua lenei folafolaga, ma o la latou tali fiafia lenei na faalogoina: “E le toe i ai ni faigamalaga uumi ma le tiga i ni potu paia i le nuu paia. E mafai ona ou alu atu faapenei ia Iesu i lo’u tulaga agasala ma le le faapaiaina, ma e le liliu ese Ona fofoga i le talosaga a le ua nutimomoia lona loto. ’Ua faamagaloina a’u agasala’. E oo lava ia te a’u ma a’u agasala e faamagaloina lava!” <span type="pagebreak" id="calibre_link-106" title="55" class="pagebreak">[55]</span> </p>
	<p class="standard-indented">Na faatumulia o latou loto i le olioli, ma ua latou siitia a’e ai le viiga o Iesu i pese ma le faafetai. Na toe foi atu ma le fiafia nei tagata i o latou aiga ina ia latou faasalalau atu le malamalama, ma latou ta’uta’u atu ua latou maua le Ala ma le Upu moni. Na i ai se mana uiga ese i upu o le afioga a le Atua na mafai ona fetalai sa’o atu i loto o ē na galala mo le upu moni. O le si’ufofoga lava lea o le Atua na faigofie ai ona talitonu ē na faalogo i ai.</p>
	<p class="standard-indented">Ua fo’i nei le avefe’au o le upu moni. Peitai sa masani ona tā’ua i talanoaga a tagata ona foliga agamalu ma le faamaoni, faapea le loloto o lona alofa naunauta’i. O le tele o aso e fo’i lava le avefe’au o le upu moni e lei fesili lava i ai se isi po o fea e sau ai a’o fea foi e faatū aga’i i ai lana malaga. O lo latou maofa tele i lona taunuu atu, ma le faatumulia o i latou i le olioli ma le faafetai, na galo ai ona latou faia ia te ia nei fesili. O taimi na latou taumafai ai e faaafe atu o ia i o latou aiga, na ia tali mai ai e ao ona ia asiasi atu i mamoe ua leiloa o le lafumamoe a le Atua. Na faapena ona latou tuufesili pe le o se agelu ea lea mai le lagi.</p>
	<p class="standard-indented">O le tele o taimi sa lei toe vaaia lava le avefe’au o le upu moni. Atonu na faasolo atu lana malaga i isi nuu ma atunuu, po ua pu’eina foi o ia ma lafoina i se lua o se falepuipui e faaalu ai aso uma o totoe o lona soifua. Atonu foi ua papa’e nei ona ivi i se mea na fasiotia ai o ia a’o ia molimau atu mo le upu moni. Peitai e le mafai ona faaumatia afioga ua ia tuua nei i loto ma aiga o tagata. Ua faia nei le galuega a nei afioga paia i loto o le toatele, ma e na o le aso lava o le faamasinoga faato’a iloa atoatoa ai fua o lenei galuega.</p>
	<p class="standard-indented">Ua faia nei e le au tala’i Ualetenese se osofa’iga o le malo o Satani, ma ua atili ai nei le mataala o alii o le pouliuli. Na mata’i leleia e le alii o le lalolagi soo se taumafaiga mo le faalauteleina o le upu moni, ma sa ia faaosoina ai le popole o ona sui. Ua vaai atu nei ma le popole ta’ita’i pope i le galuega a nei misionare feoa’i. Na latou iloa e ono lamatia ai la latou galuega. Afai e susulu atu nei le mōli o le upu moni e aunoa ma se mea e faalavelave i ai, o le a avea loa lea ma ala e tafi’esea ai ao pouliuli o a’oa’oga sese ua ufitia ai nei tagata. O le a faasino atu ai loa mafaufau o tagata i le Atua e toatasi, ma o le a lepetia ai loa le pule a Roma.</p>
	<p class="standard-indented">O le i ai pea o nei tagata i le fogaeleele, atoa ma lo latou piimau i le faatuatua o le ulua’i ekalesia, na avea lea ma molimau o le solomuli ma le ifo i tupua o Roma. O le pogai lea ua faasino ai tonu i ai le ita tele o Satani ma ana sauaga. O lo latou tumau i le Tusi Paia, na avea foi lea o se agasala mātuiā na le fia faamagaloina e Roma. O lea na tonu ai loa ia Roma o le a sōloiesea nei tagata mai le fogaeleele. Ona amatalia loa lea o le fafati mai o galu aupito mata’utia o sauaga i le fanau a le Atua i o latou nofoaga i totonu o mauga. Na tuuina nisi e pei o ni leoleonanā ina ia femulimulia’i i mea na feoa’i ai lenei au tala’i, ma tu’i i latou i fesili. E tele taimi na vaaia ai le toe faatinoina o le pa’ū ifo o Apelu amiotonu i luma o <span type="pagebreak" id="calibre_link-107" title="56" class="pagebreak">[56]</span> Kaino fasioti tagata.</p>
	<p class="standard-indented">Soo se mea na maua i ai tagata Ualetenese, sa matuā faatafunaina o latou fanua ma faato’aga, faapea o latou fale ma malu na latou tapua’i ai. O mea na i ai faato’aga lausiusi a nei tagata galulue, ma mea na i ai fale o nai nei tagata amiotonu, ua taatia mai ai nei na o le toafa o le faatafunaga. Pei lava ona atili ai le fe’ai o le manufe’ai pe a tofo i le toto, na faapena foi ona atili ai le ita ma le sauā o ta’ita’i pope ina ua latou vā’ai atu i le puapuagatia o ē ua latou sauaina. E toatele na tulia e pei o ni manui totonu o le togavao ma luga o mauga, i mea na latou lalafi ma malu ai i le loloto o le vaomatua po o le gaoā o papa i luga o mauga.</p>
	<p class="standard-indented">E leai se moliga tau le amio na mafai ona molia ai nei tagata. E oo lava I o latou fili na latou ioe o nei tagata o ni tagata e tausi le filemu, o ni tagata lēgaoiā ma ē ola faapaiaina. O la latou agasala mātuiā o lo latou le tapua’i atu lea i le Atua i le auala ua finagalo i ai le pope. O lea solitulafono ua faafaula’i atu ai nei i o latou luga soo se luma, soo se tiga, ma soo se sauaga e ono manatunatu i ai tagata sauā, atoa ma temoni.</p>
	<p class="standard-indented">Na tonu ia Roma o le a matuā sōloi’esea nei tagata mai le fogaeleele. O lea na faia ai e le pope se poloa’iga ina ia fasiotia i latou. E lei molia i latou faapea o ni tagata paie, pe gaoi, po o le ulavavale. Peitai o le moliga na faia e faapea, o i latou o ni tagata e foliga paia a ua latou tata’ia i le agasala mamoe o le lafumamoe moni. O le pogai lea ua fai ai loa le malelega a le pope ina ia matuā olopalaina pei o gata ūōno lenei itu’aiga tagata inosia ma le faatupu leaga, pe afai latou te le tautō ina ia faamutaina la latou galuega. (Wylie, b. 16, ch. 1.) Faamata na i ai se manatu o lenei pope faamaualuga na te toe faalogo i nei upu? Faamata na ia iloa ua tusia nei upu i tusi a le lagi ina ia fai ma molimau i le aso o lona <span type="pagebreak" id="calibre_link-108" title="57" class="pagebreak">[57]</span> faamasinoga? Na fetalai mai Iesu, “Auā na faia e outou i le tasi o ē aupito itiiti o o’u uso nei, o a’u lea na outou faia i ai”. Mataio 25:40.</p>
	<p class="standard-indented">Na faatonuina tagata uma o le ekalesia e lenei malelega, ina ia latou uulima faatasi i le galuega o le faaumatiaga o nei tagata Ualetenese. O nisi nei o taui na ofoina atu i lenei malelega ina ia toatele ai le aufaigaluega e faia lenei galuega sauā. Na ofoina atu le sa’olotoga mai soo se faasalaga faalelotu; na ofoina atu le tuusa’olotoina mai soo se tautoga na latou faia; na folafolaina o le a faatagaina faaletulafono e maua ai e le tagata soo se fanua po o se fale na ia avea faamalosia; e mautinoa foi le faamagaloga o soo se agasala a i latou uma o ē latou te fasiotia soo se tasi o nei tagata Ualetenese inosia. Na faaleaogaina foi e lenei malelega soo se tuutuuga na faia e ono maua mai ai se lelei mo tagata Ualetenese. Na faatonuina ai foi auauna a tagata Ualetenese ina ia latou sosola ese. Na faasāina ai foi tagata uma ona latou toe faia soo se fesoasoani mo nei tagata, ma e faatagaina ai tagata uma latou te avea ai soo se fanua po o fale atoa ma mea totino a tagata Ualetenese. Ua faailoa manino mai i lenei malelega le agaga moni o lo o faagaioia nei mea uma. E le o le si’ufofoga lea o Keriso ua faalogoina, a’o le leo o le tarako.</p>
	<p class="standard-indented">E lei fia savavali ta’ita’i pope e tusa ai ma le tapulaa maualuga o le tulafono a le Atua. Peitai na latou faatūina se tapulaa e tusa ai ma o latou mana’o, ma sa tonu ia i latou ina ia faatonuina ma faamalosia tagata uma ina ia latou mulimuli ai, auā o le mea lea ua finagalo i ai Roma. Na latou faia ni mea aupito mata’utia ma le matagā. Na faia e epikopo faasausili ma patele amioleaga le galuega tonu na tofia i ai i latou e Satani. E lei i ai se avanoa o le alofa mutimutivale i o latou loto. O le agaga na faasatauroina Keriso ma fasiotia le au aposetolo, o le agaga lava lea na una’iina Nero fasiotitagata e sauāina le au faamaoni i aso o lana nofoaiga ma o le agaga lava lea e tasi ua galue nei ina ia sōloi’esea mai le fogaeleele i latou ua alofagia e le Atua.</p>
	<p class="standard-indented">O le onosa’i ma le tūtūmau o nei tagata matata’u i le Atua i le selau ma selau o tausaga o sauaga, na i’u atu ai i le viiga o lo latou Faaola. E ui lava le malosi o le tuliloaina o i latou e o latou fili, faapea ma le mamafa o sauaga a le pelu na tofotofoina ai i latou, na latou faaauauina pea le auina atu o a latou misionare e faasalalauina le fatu o le upu moni. Na tulia i latou faapei o ni manu aivao. Peitai o lo latou toto na faasūsūina ai le fatu ua latou lūlūina, ma e lei faaletonu le fua mai o ona fua. Na faapena ona molimau atu tagata Ualetenese mo le Atua i le selau ma selau o tausaga a’o lei fanau mai Luteru. E ui lava na salalau i latou i lea atunuu ma lea atunuu, na latou totōina le fatu o le galuega o le Toe Fuataiga, lea na amatalia e Uikilifi, ma faalauteleina ma faalolotoina i ona po o Luteru, ma o lo o mana’omia ina ia faaauauina pea lenei galuega sei oo atu lava i le iuga o mea uma, e i latou o ē ua loto ina ia latou puapuagatia i mea uma ona “o le afioga a le Atua ma le mau ia Iesu Keriso”. Faaaliga 1:9. <span type="pagebreak" id="calibre_link-109" title="58" class="pagebreak">[58]</span>  <span type="pagebreak" id="calibre_link-110" title="59" class="pagebreak">[59]</span> </p>
</div>
</div>


<div class="calibre1" id="calibre_link-8">
<div class="chapter" id="calibre_link-626">
	<h2 class="chapterhead">Mataupu 5&mdash;Ioane Uikilifi</h2>
	<p class="standard-indented">Eui lava na i ai taimi na matuā oge ai le lalolagi i le Tusi Paia a’o lumana’i ai le galuega o le Toe Fuata’iga, e lei faatagaina e le Atua Lana afioga ina ia matuā faa’umatia atoatoa. E lei finagalo le Atua ina ia natia e faavavau upu moni o Lana afioga. Pei lava ona faigofie i le Atua ona Ia talaia faitotoa u’amea o falepuipui ma faasa’olotoina ai Ana auauna, e faapena foi ona le faigata ia te Ia ona motusia o filifili u’amea na saisaitia ai upu o le ola. Na una’iina e le Agaga o le Atua tagata i lea atunuu ma lea atunuu o Europa, ina ia latou sa’ili’ili i le upu moni, e pei ona sa’ili o tagata i se oloa tāua. Na latou su’esu’e ma le matuā naunauta’i i le Tusi Paia, ina ua ta’ita’iina i ai i latou e le Atua. Tusa lava po o a faigata e ono tutupu mai ia i latou, ua latou sauni nei latou te talia le malamalama. E ui lava latou te lei matuā manino atoatoa i mea uma, na mafai ona latou malamalama i le tele o upu moni ua leva ona tanumia i auala a tagata. Na latou tula’i ma ō atu e pei o ni avefe’au mai le lagi, ma latou motusia ai fififili u’amea o a’oa’oga sese ma uputuu a tagata, ma latou valaau atu ai i e ua leva ona saisaitia ma nofo pologa, ina ia latou tula’i ma savavali i lo latou sa’olotoga.</p>
	<p class="standard-indented">E tele ni augatupulaga na mavae a’o taofia pea ma natia le afioga a le Atua mai tagata, sei vagana ai tagata Ualetenese. Na natia le afioga a le Atua i totonu o ni gagana e malamalama i ai na o le au popoto ma ē a’oa’oina. Peitai ua oo mai nei le ituaso e ao ona faaliliu ai le Tusi Paia, ma tuuina atu i tagata i atunuu eseese, i la latou lava gagana. Ua mavae atu nei le valuapo o le lalolagi. Ua faifaimalie atu nei itula o le pogisa, ma ua vaaia nei i lea atunuu ma lea atunuu, ni faailoga o le vaveao ua tai vavala mai.</p>
	<p class="standard-indented">O le senituri lona sefulu ma le fa na oso a’e ai i Egelani le fetuao o le Toe Fuata’iga. Na avea Ioane Uikilifi o le avefe’au o le galuega o le Toe Fuata’iga, e le gata mo Egelani, ae faapea foi mo atunuu Kerisiano uma. E le mafai nei ona toe taofia e se tasi le tetee tele ia Roma, le tetee lea ua tuuina atu nei ia Ioane Uikilifi na te faaleoina. O le tetee lea na avea ma amataga o le finauga na mafai ai ona faasa’oloto, e le gata i tagata taitoatasi, ae faapea foi ekalesia ma atunuu.</p>
	<p class="standard-indented">Na maualuga le tapulaa na oo i ai le a’oa’oga a Uikilifi, peitai na ia <span type="pagebreak" id="calibre_link-111" title="60" class="pagebreak">[60]</span> lagona o le Atua o le amataga lava lea o le poto. Na iloga o ia i le kolisi i lona olaga faapaiaina faamaoni, ma le maoa’e o ana taleni, faapea ma le alualu i luma o lona poto. O ana sa’ili’iliga mo le poto na ia taumafai ai ina ia masani lelei o ia ma soo se mata’upu tau aoaoga. Na a’oa’oina o ia i mafaufauga o le au popoto, na a’oa’oina foi o ia i tusitusiga ma tulafono a le ekalesia, faapea ma tulafono faalemālō, ae maise lava tulafono a lona lava atunuu. Na aogā tele nei a’oa’oga uma ia te ia i lana galuega i se vaitaimi mulimuli ane. O lona masani lelei ma filosofia taumatemate o nā ona po, na mafai ai ona ia faailoa atu lo latou sese. O lona iloa lelei foi o tulafono faalelotu ma tulafono faalemalo, na saunia ai o ia mo le finauga tele mo le sa’olotoga i mea tau tapuaiga, faapea ma aiā tatau a le tagata. Na le gata i lona masani lelei i le faaaogāina o meatau mai le afioga a le Atua, ae na ia te ia foi le poto lautele mai a’oga a le lalolagi, ma sa ia masani lelei i manatu ma togafiti a le au popoto. O le ma’ai ma le maoa’e o lona mafaufau, faapea ma le loloto ma le lautele o lona poto, na aloa’ia lelei ai o ia e ana uo, atoa ma ona fili. Na vā’ai atu ma le agaga mitamita ona soo, ona o le tulaga maoa’e o lo latou ta’ita’i, i tauaofiaga a le au popoto o le atunuu. Sa le mafai e ona fili ona vā’ai maulalo i le galuega o le Toe Fuata’iga, pe latou te faapea mai foi e vaivai ma valea lona ta’ita’i.</p>
	<p class="standard-indented">Na amata su’esu’ega a Uikilifi i le Tusi Paia a’o i ai o ia i le kolisi. O le vaitaimi lea sa na o le au popoto na malamalama i gagana na tusia ai le Tusi Paia. Na o le au popoto foi na latou maua le ala i le upu moni, ona sa tapunia lea auala i ē lei a’oa’oina. Na faapena ona saunia le ala e avea ai Uikilifi o se tasi o ta’ita’i o le galuega o le Toe Fuata’iga. Na su’esu’e le au popoto i le afioga a le Atua ma latou maua ai le upu moni o Lona alofa tunoa o lo o faaalia mai ai. Na latou faasalalau atu lenei upu moni e ala i a latou aoaoga, ma sa mafai ai ona latou faasino atu nisi i le ala o le ola.</p>
	<p class="standard-indented">Pei lava ona ua maua nei e Uikilifi le poto mai a’oga o lenei lalolagi talu ai lona sogasogā ma lona ma’elega, na faapena foi ona ia tuu atu lona loto atoa i le su’esu’ega o le afioga a le Atua. Ua leva ona ia lagona lona mativa i le itu tau le afioga a le Atua, ma e lei faamalieina lenei mana’o i ana su’esu’ega i le poto lautele, po o a’oa’oga foi a le ekalesia. Na ia maua le afioga a le Atua le mea ua leva ona ia sa’ili i ai ma le le manuia. Na ia maua i le afioga a le Atua le faaaliga o le fuafuaga o le faaolataga, faapea ma Keriso le Fautua e toatasi mo le tagata. Na ia tuuina atu o ia mo le galuega a Keriso, ma sa tonu ia te ia o le a na faasalalauina atu le upu moni ua ia maua.</p>
	<p class="standard-indented">E lei iloa e Uikilifi i le amataga le taunuuga o le a oo i ai o ia talu ai lana galuega, e pei lava foi o isi ta’ita’i na mulimuli mai o le galuega o le Toe Fuata’iga. Na te lei faatūina ia lava ina ia avea o se ta’ita’i o se galuega e tetee atu ai ia Roma. Peitai o lona tuu atu o lona loto atoa e sa’ilia ai le upu moni, o le mea lea na le ma’alofia ai lona fetaui tutū ma a’oa’oga sese. O le tele o lona manino i a’oa’oga sese faapope, o le atili ai foi lea o <span type="pagebreak" id="calibre_link-112" title="61" class="pagebreak">[61]</span> lona folafola atu ma le naunauta’i o a’oa’oga a le Tusi Paia. Na ia vaaia ua liliu ese Roma mai le afioga a le Atua talu ai tu ma uputuu a tagata. Sa ia ta’u atu ma le le fefe le sese o patele, i lo latou faaaunuua o le Tusi Paia, ma sa ia faatonu atu ina ia toe faafo’i mai le Tusi Paia i tagata, ma ia toe faatūina le pule a le Tusi Paia i totonu o le ekalesia. O se faia’oga lelei ma le naunauta’i lenei tagata o Uikilifi. O ia foi o se failauga maoa’e, ma o upu moni uma na ia laugaina atu, na ia faamaninoina i mafaufau o tagata, e ala i lona lava olaga i aso taitasi. O lona malamalama’aga o le Tusi Paia, o le ma’ai ma le maoa’e o lona mafaufau, o le mama o lona olaga, faapea lona faamaoni ma lona tūtūmau ma le le fefe, o nei mea uma na faigofie ai ona talitonu ma fia mulimuli atu tagata ia te ia. Ua toatele ua latou le fiafia i la latou uluai faatuatuaga, talu ai lo latou vā’ai atu i le tele o le amioleaga ma le agasala i totonu o le Ekalesia Roma. Sa le tau nanāina lo latou fiafia i upu moni ua faaalia mai nei e Uikilifi ia i latou. Peitai sa tumu ta’ita’i pope i le to’asa tele i lo latou vā’ai ua sili atu le aloa’ia o Uikilifi e tagata nai lo i latou.</p>
	<p class="standard-indented">E leai se a’oa’oga sese na misia i le ma’ai o le mafaufau o Uikilifi, ma sa ia tu’ipalaina ma le le fefe le tele o mea sese na faatagaina e ta’ita’i Roma i le ekalesia. A’o avea o ia ma faife’au a le tupu o Egelani, sa ia tu atu ma le le fefe e tetee atu i le faia o lafoga a le tupu o Egelani i le pope o Roma. Fai mai o ia, o le faia o le pule faapope i luga a’e o le pule a tupu ma ta’ita’i o malo, o se mea lea ua matuā le fetaui ma le faamasinoga tonu, faapea ma le mea ua faaalia mai e le Tusi Paia. Na oso le ita o le toatele ona o lafoga ma isi mea na finagalo i ai le pope, ma sa aloa’ia a’oa’oga a Uikilifi e le toatele o ta’ita’i ma le au popoto o le atunuu. Ua tuufaatasia nei le tupu ma alii sili o le malo o Peretania, i la latou tetee i le pule faalemalo a le pope, atoa ai ma lo latou tetee i le faia o le lafoga a lo latou tupu i le pope. Na faapena ona tautonu se ta i le pule faapope i totonu o Egelani.</p>
	<p class="standard-indented">O se isi o mea na umi foi ona finau ma tetee i ai Uikilifi, o le faatūina lea o ni vasega o patele, o ni itu’aiga e le galulue ae feoa’i ma aisi solo. Na tumu Egelani i nei patele, ma sa avea ma mea na ta’uvalea ai le manuia ma le maoa’e o le malo. Na aafia ai galuega a tagata faapea a’oa’oga ma talitonuga o tagata e uiga i le mea sa’o ma le mea sese. Na avea le olaga aisi ma le olaga paiē o nei patele, o se avega mamafa i tagata, ma sa avea ma pogai na vaai maulalo ai le toatele i le lelei ma le aogā o le galue. Na faapena ona oo atu o le autalavou i se olaga faapaiē ma le le fia gaioi, atoa ma se olaga amioleaga. Ua avea le feoa’i solo o nei patele ma mea ua faatosina atu ai nisi e toatele ina ia latou amatalia ai se olaga faamonike, e ui lava e aunoa ma se faatagaga mai o latou mātua. E toatele foi na ō atu i nei nofoaga faamonike e aunoa ma le iloa e o latou mātua, po o le ō lava foi e tetee atu ai i faatonuga a o latou mātua. O le tala lenei a se tasi o uluai Tamā o le Ekalesia Roma, e uiga i ana taumafaiga e <span type="pagebreak" id="calibre_link-113" title="62" class="pagebreak">[62]</span> faatāuaina ai tiute faamonike, ia sili a’e i lo tiute i matua ma aiga. Fai mai lea patele, “Tusa lava pe taatia ma tagi mai ia te oe lou tamā i luma o lou faitotoa, tusa lava pe faaali mai ia te oe e lou tinā le tino na e fanau mai ai, ma susu na ē susu ai, ia e soli i ai i ou vae, ma e savali sa’o atu ia Keriso.” Na mulimuli ane faa’upu e Luteru lenei mea o se “agaleaga maoa’e, e le o se uiga o se Kerisiano po o se tagata moni, a’o uiga e fetaui ma le luko”. Na faapena ona faama’a’aina loto o le fanau i o latou matua. (Barnas Sears, The Life of Luther, pp. 70, 69.) Na faapena ona faaleaogaina e ta’ita’i pope le tulafono a le Atua e ala i a latou tu ma uputuu, e pei lava foi ona faia e le au Faresaio anamuā. Na faapena ona foliga mai ua faatafunaina le tele o aiga, ona ua gaogao talu ai le ave’esea o le autalavou mai o latou mātua.</p>
	<p class="standard-indented">E oo lava i alii ma tamaitai aooga i iunivesete, sa faasesēna foi i latou i faamatalaga pepelo a patele, ma ua latou ioe atu ai, ina ia avea i latou o nisi o le itu’aiga faamonike. E toatele na latou salamō mulimuli ane ina ua latou vā’ai i le ta’uvalea o i latou, faapea ma le tiga ua latou aumaia i o latou mātua. Peitai sa matuā le mafai lava ona latou toe maua lo latou sa’olotoga, ina ua loloto lo latou goto ifo ma lo latou lavelavea i le mailei a le fili. E toatele ni mātua na latou le fia auina atu o latou atalii i iunivesete, talu ai lo latou fefefe nei aafia a latou fanau i faiga faamonike. Na faapena ona pa’u maulalo le numera o ē na ō atu i iunivesete atoa ma isi nofoaga o aoaoga. Na faapena ona oo mai ai se tulaga pagatia i a’oga, ma ua faateleina ai le valea ma le pogisa.</p>
	<p class="standard-indented">Na faae’e atu e le pope i nei patele le pule latou te faalogo ai i le faaalia mai ia i latou o agasala a tagata, ma latou avatua ai le faamagaloga. Na avea lea ma pogai o le tele o le amioleaga. O lo latou naunau tele i le tamao’aiga ua nofo sauni ai nei patele latou te faamagalo i soo se agasala, ma ua lolofi atu ai nei i ai soo se itu’aiga o tagata fai amioleaga. O le mea na tupu mai ai o le vave faateleina o amioleaga aupito matagā ma le masoā. O ē mama’i ma ē matitiva na tia’i e puapuagatia ai pea i latou, a’o meaalofa sa tatau ona avatu e fesoasoani atu ai i lo latou oi, ua alu uma nei i patele. Na faalālā atu e patele ni mala ma ni faasalaga pe a le avatua e tagata meaalofa ia i latou, ma sa latou muimui ma ta’u le amioleaga o ē na latou le fia avatua meaalofa ia i latou. E ui lava sa latou ta’u soo mai lo latou matitiva, na tuputupu atili a’e pea le tamao’aiga o nei patele. O o latou fale tetele ma a latou mea taumafa taugatā, na manino atili mai ai le tuputupu a’e pea o le mativa o le atunuu. A’o faapena ona latou faaalu o o latou aso i le faamalieina o o latou loto i a latou mea taugata, sa latou auina atu nisi e lei a’oa’oina, e fai ma o latou sui latou te faia ni tala malie, tala faafagogo, ma tala faaulaula e faafiafia ai tagata, ma atili ai lava ona laavaleaina atoatoa tagata auā le lelei o patele. Peitai na tumau pea le malosi o le uumau a patele i le motu o tagata, talu ai o latou talitonuga faanuupo. Na ta’ita’ia e patele tagata ina ia latou talitonu o le atoaga o le <span type="pagebreak" id="calibre_link-114" title="63" class="pagebreak">[63]</span> tiute faalelotu o le tagata, e maua lea i lona ioe atu i le pule aoao a le pope, ma lona tapua’i atu i sagato, ma le faia o meaalofa i patele, ma ua lava lea latou te maua ai so latou nofoaga i le lagi.</p>
	<p class="standard-indented">E lei faamanuiaina taumafaiga a tagata popoto ina ia oo mai ai se toe fuata’iga i nei vasega o patele. Peitai o le ma’ai o le mafaufau o Uikilifi na ia tu’ia ai le aa ma le pogai tonu o lenei mala. Na ia faailoa atu le leaga ma le sese o le mata’upu i a’oga faamonike, ma sa ia ta’u atu e ao ona tapunia ma faasāina nei a’oga. Ua fāgua nei le agaga fiafesili, atoa ma le loto masalosalo i le toatele. A’o taamilo pea patele latou te faatauina i tupe le faamagaloga e le pope o agasala, na oo ifo i le toatele le masalosalo, ma ua latou fesili ifo ai pe le tatau ea ona latou sa’ilia le faamagaloga mai le Atua, ae le o le faamagaloga mai le epikopo o Roma. Na foliga mai e leai se mea e gata ai le mana’o ma le matape’ape’a o patele. Na tupu a’e ai i mafaufau o le toatele ni fesili ma ni masalosaloga. Fai mai la latou tala: “Pei lava ona ’ai o le tino o le tagata e le papala, ua faapena ona ’aia i tatou e monike ma patele o Roma. A le lavea’iina i tatou e le Atua mai lenei mala, o le a oo mai le faafanoga i tagata”. (D’Aubigne, bk. 17, ch. 7.) Na taumafai ia patele aisi e ufiufi lo latou matape’ape’a e ala i lo latou fai mai o lo o latou mulimuli i le faata’ita’iga a le Faaola. Fai mai i latou na faapena foi ona lagolagoina Iesu ma Lona au soo e ala i meaalofa a tagata. Na toe tuia ai lava i latou i lea faamatalaga, auā ua avea lea ma mea ua sa’ili’ili ai loa tagata po o le a tonu le mea ua fai mai ai le Tusi Paia. O le mea tonu lava lea e lei mana’o i ai Roma. Lenei ua faasino atu nei mafaufau o tagata i le Puna o le upu moni, le mea o lo o galue Roma ina ia natia mai tagata.</p>
	<p class="standard-indented">Na amatalia loa ona tusia ma faasalalauina e Uikilifi ni pepa e tetee atu ai i patele. O le sini o nei tusitusiga e le ina ia amatalia ai se finauga ma nei patele, ae ina ia ta’ita’ia atu ai mafaufau o tagata i a’oa’oga a le Tusi Paia, faapea ma lona Tusitala. Na ta’u atu e Uikilifi e leai se mea e sili atu ai le faamagaloga po o le faate’a a le pope, nai lo isi patele e masani ai, ma e le mafai foi ona faate’aina soo se tasi mai le ekalesia, pe afai na te lei faia se mea e ono faasalaina ai o ia e le Atua. O le auala sili lenei ua faaaogaina e Uikilifi, e talepe ai i lalo le malosiaga faaleagaga ma le malo faaletino na fausia e le pope, se malo ua falepuipui ai nei le motu o tagata.</p>
	<p class="standard-indented">Na toe valaauina foi Uikilifi na te finau atu mo āiā tatau o le tupu o Egelani, ina ia tetee atu ai i le sosolo malie mai o faiga a Roma. E lua tausaga na ia galue ai o se sui o le malo Peretania i totonu o le malo o Nevalani, ma sa ia fetaui ai i inā ma nisi o sui o le pope. Na ia fetaui ai foi ma sui o le pope mai Farani, ma Italia, ma Sepania, ma sa ia maua ai se avanoa na te vaai tino ai i nisi o mea semanū e natia pea ia te ia i Egelani. E tele ni mea fou na ia vaai i ai, ma sa aogā ia mea i lana galuega i tausaga na mulimuli mai. O nei sui uma mai le taupulega a le pope, na <span type="pagebreak" id="calibre_link-115" title="64" class="pagebreak">[64]</span> vaai tino ai Uikilifi i uiga moni ma sini autū o le pulega faapope. Na atili ai lona ma’elega i lona faasalalau atu o ana aoaoga, ina ua toe taliu atu o ia i Egelani. Na ia ta’u atu faalaua’itele e faapea, o atua o Roma o le matape’ape’a, ma le faamaualuga, atoa ma le taufaasese.</p>
	<p class="standard-indented">O se tasi o pepa na ia tusia ma faasalalauina, na ia faia ai se faamatalaga e uiga i le pope ma ana patele ao lafoga. Fai mai o ia, “Ua latou to’esea atu mai lo tatou atunuu le ola o le au matitiva, faapea ma le afe ma afe o tupe a le tupu i lea tausaga ma lea tausaga, ona o a latou sakalameta ma mea faalelotu. O le mala taufaasese le faatauina i tupe o tofiga o le ekalesia, ma ua faia faamalosia ai atunuu Kerisiano uma ina ia latou talitonu ma lagolagoina lea lava a’oa’oga sese. O se mea mautinoa lenei - tusa lava pe i ai se mauga tele o lo tatou malo e tumu i le auro, ma e tusa foi pe leai se isi na te ave’esea se mea mai lea mauga sei vagana ai le ao lafoga a le pope faamaualuga, e i’u lava ina uma lelei ona ave’esea o lenei mauga atoa e lea ao lafoga. Ua faifaipea lona ave’esea o le tamao’aiga mai lo tatou laufanua, ae aunoa ma se mea na te faafoi mai, sei vagana ai le faamalaia mai le Atua talu ai lona talia o tupe mo tofiga faalelotu”. (John Lewis, History of the Life and Sufferings of John Wycliffe, p. 37.)</p>
	<p class="standard-indented">E lei umi ona toe taliu mai o Uikilifi i Egelani, ae tofia loa o ia e le tupu e avea ma faife’au i le aai o Latauesi. Na avea lea tofiga ma mea na mautinoa ai e Uikilifi e lei to’atama’i le tupu i ana upu ma tusitusiga tuusasa’o. E oo i faagaioiga i le maota o le tupu, faapea ma talitonuga o le malo atoa o Peretania, na aafia nei mea uma i manatu ma tusitusiga a Uikilifi.</p>
	<p class="standard-indented">Sa le pine ae pāpā mai loa faititili o le to’asa faalepope ia te ia. Na auina mai i Egelani ni faaaliga aloa’ia faapitoa se tolu mai le pope. Na auina mai le tasi i le iunivesete, o le isi i le tupu, a’o lona tolu i le vasega o epikopo. O nei faaaliga uma na faalele mai ai faatonuga mamalu a le pope, ina ia faia loa lava ni faiga ma’oti ina ia le toe faalogoina ai lava le leo o Uikilifi i totonu o Egelani. Peitai a’o lei taunuu atu nei faaaliga aloa’ia e tolu, sa faatonuina Uikilifi e le vasega o epikopo i se tusi samania, ina ia oo atu i o latou luma mo sona faamasinoga. Peitai na faafeao atu Uikilifi i lenei faamasinoga e ni alii sili se toalua e aupito sili ona faaaloalogia ma lauiloa i le malo atoa. E le gata i lea o le lolofi atu i totonu o tagata na si’osi’omia le fale, na fefefe ai le au faamasino a le pope, ma ua le faaauauina ai le faamasinoga, a ua toe mafai ai ona alu ese atu Uikilifi i le filemu. O se taimi mulimuli ane na maliu ai Eteuati le Tolu, le tupu o Peretania. O ia lea na taumafai le vasega o epikopo ina ia ’au ia i latou i la latou tetee ia Uikilifi. Peitai o lona maliu na tuu atu ai loa le pulega o le malo i le sui o le tupu. O le sui lea sa avea ma sulufa’iga o Uikilifi i se vaitaimi ua mavae.</p>
	<p class="standard-indented">O le taunuu atu o faaaliga aloa’ia a le pope, ua avatu ai ia Egelani atoa <span type="pagebreak" id="calibre_link-116" title="65" class="pagebreak">[65]</span> se faatonuga le ma’alofia, ina ia pu’e ma falepuipui le tagata ua latou faaigoa o le faia’oga o a’oa’oga sese. O le uiga moni lava o nei faatonuga, o le oti o Uikilifi e ala i le susunuolaina o ia. Na foliga mai ua mautinoa le pa’ū atu o Uikilifi i lima o epikopo ina ia oo i ai le to’asa ma le tauimasui o Roma. Peitai o Le na fetalai atu i se tasi o Ana auauna anamuā ma faapea atu, “Aua e te fefe: ...o A’u o lou talita”, o Ia lava lea na aapa atu Lona aao mo le puipuiga o Lana auauna. Na oo mai le oti. Peitai e le o le oti o Uikilifi le Failauga o le galuega o le Toe Fuata’iga, a’o le oti o le pope o le na faia le faatonuga ina ia faaumatia le auauna a le Atua. Ua maliu nei Kelekolio le Sefulutasi, ma ua faapena ona ta’ape’ape ai loa epikopo ma ta’ita’i pope uma, o ē na potopoto mai mo le faamasinoga o Uikilifi.</p>
	<p class="standard-indented">Na pulea e le Atua mea tutupu na sosoo ai, ina ia maua ai le avanoa e tuputupu a’e ai le galuega o le Toe Fuata’iga. Na sosoo le maliu o Kelekolio le Sefulutasi ma le tutū mai loa o ni pope fe’aina’i se toalua. Ua lua nei pule o le Ekalesia Roma. Ua fai mai nei le tasi e leai sana agasala, ma e le mafai foi ona sese o ia. Peitai na faapena foi le mau a le isi pope. Ua mana’omia nei e le tasi ina ia usitai atu le ekalesia atoa ia te ia. Peitai na faapena foi le mau a le isi. Ua taufai tāpāina nei e ia pope e toalua le au faamaoni o le ekalesia mo se fesoasoani e fai ai le taua i le isi. Ua la taufai faalālā atu foi faasalaga mata’utia, atoa ma le faate’aina ma le ekalesia, i soo se tasi ua avea ma fili, ae na folafolaina atu ni taui i le lagi mo i latou uma o ē mulimuli atu ma lagolagoina lana pule. E tele se faaitiitiga o le pule faapope na oo i ai talu ai lenei fete’ena’iga. Na fa’aalu uma le malosi o itu e lua latou te sa’ili’ili ai ni auala e osofa’ia ai e le tasi le isi, ma ua faapena ona maua ai e Uikilifi se avanoa e filemu ma mālōlō lelei ai. O faasalaga mata’utia, o le faate’aina ma le ekalesia, atoa ma upu tautuua’i, o nei mea uma na faalele atu e le tasi pope i le isi pope, ma sa tele na’ua le toto masaa talu ai le fe’aina’i o nei pope e toalua. Ua lofia le ekalesia i le lolo o amioleaga ma faiga pi’opi’o. A’o faia lenei taua, sa galue ma’elega pea lava Uikilifi i le toafilemu o lona itumalo i Latauesi, ina ia liliu ese tagata mai le fete’ena’iga ma le finauga a pope e lua, ae faasino atu i latou ia Iesu le Alii o le Filemu.</p>
	<p class="standard-indented">O lenei fete’ena’iga ma le vaeluaga o le ekalesia, faapea ma misa ma mea faapi’opi’o uma na pogai mai ai, na saunia ai le ala mo le galuega o le Toe Fuata’iga, e ala lea i le avatua i tagata o le avanoa latou te pupula toto’a ai i le uiga moni lava o le pule’aga faapope. O se tasi o pepa na tusia ma faasalalauina e Uikilifi na i ai le ulutala, “O le Feteena’iga a Pope”. Na fesili atu ai Uikilifi i lea pepa pe le moni ea upu ua tāutala atu ai nei ia pope, ina ua faaigoa e le tasi le isi o le anetikeriso. Fai mai Uikilifi, “Ua le faatagaina e le Atua le tiapolo e fai lana pule e ala i le pope e tasi, a ua Ia faia ina ia toalua, ina ia faigofie ai i tagata ona latou manumalo ia i la’ua uma, e ala i le suafa o Keriso”. (R. Vaughan, Life and <span type="pagebreak" id="calibre_link-117" title="66" class="pagebreak">[66]</span> Opinions of John de Wycliffe, vol. 2, p 6.)</p>
	<p class="standard-indented">Na tala’iina atu e Uikilifi le tala lelei i ē matitiva, e pei lava foi ona faia e lona Matai. E lei malie Uikilifi i le faasalalauina atu o le malamalama mo na o aiga o tagata i le aai o Latauesi. Na tonu ia te ia e ao ona avatua lenei talalelei i itu uma o Egelani. O lea na ia faapotopotoina mai ai se au tala’i, o ni tagata e le fāimanatu ae faamaoni ma tāua ia i latou le upu moni, tagata e leai se mea e sili atu ia i latou nai lo le faalauteleina o le talalelei. E leai se itu o Egelani e lei oo i ai lenei au tala’i. Na latou a’oa’o atu i nofoaga e pei o maketi, o luga o auala i aai tetele, faapea ma aai laiti i nuu i tua. Na latou sa’ilia o ē mama’i, o ē toeaiina ma matutua, o ē matitiva, ma ua latou tatala atu ia i latou le talalelei o le alofa tunoa o le Atua.</p>
	<p class="standard-indented">A’o faiaoga Uikilifi i mata’upu tau le Tusi Paia i le aoga maualuga i Okisefoti, sa faapena ona ia tala’iina atu le afioga a le Atua i vaega eseese ma potu a lea aoga. Na faaigoa o ia “o le porofesa o le talalelei” talu ai lona faamaoni i le tala’iina atu o le upu moni i tagata aooga uma i ana vasega. Peitai o lana galuega na aupito tāua ma sili ona manuia, o lona faaliliuga lea o le Tusi Paia i le gagana Peretania. O se tasi o pepa na ia tusia ma faasalalauina na ta’ua “O le Uiga Moni o le Tusi Paia”. Na ia faailoa atu i lea pepa lana fuafuaga mo le faaliliuga o le Tusi Paia, ina ia mafai ona faitau tagata uma i Egelani i galuega mamana a le Atua, i la latou lava gagana.</p>
	<p class="standard-indented">Peitai sa faafuase’i ona faamutaina ana galuega. E ui lava e lei atoa sona ono sefulu tausaga, o lona galue e aunoa ma se mālōlō, o ana su’esu’ega, faatasi ai ma osofa’iga a ona fili, o nei mea uma ua vave alu atu ai lona malosi ma ua vave mai ai lona toeaina. Ua osofa’ia nei o ia e se faama’i mata’utia. Peitai o le tala i le gasegase o Uikilifi na oo atu ai se olioli tele i le vasega o patele ma epikopo. Ua latou manatu nei o le a salamō Uikilifi i mea leaga ua ia faia i le ekalesia, ma sa latou faavave atu loa i lona potu ma le manatu o le a latou faalogologo a’o faaali mai e Uikilifi ia i latou ana agasala. Na i ai uma i le potu ni sui o itu’aiga e fa, faatasi ai ma ni au sui se to’afā mai le malo, ua latou si’osi’omia nei le ma’i ua latou manatu ua toetoe lava oti. Ua latou fai atu loa ia Uikilifi, “Ua matou vaai atu i le oti i ou laugutu. E ao ona e salamō nei nai ou sese, ma e toe faafoi atu upu uma na e faia e faaleagaina ai matou.” Na faalogologo pea Uikilifi e aunoa ma se tala. Ona ia fai atu loa lea i lana tausima’i e faanofo atu ia i luga. Ona taula’i atu loa lea o lana vaai ia i latou uma i le potu a’o latou faatalitali uma mo lana faato’esega, atoa ai ma le faaali mai o lona sese. A’o latou faatali, sa ia tautala atu loa i se leo malosi, le leo lava lea e tasi na masani ona latou matata’u ma gatete ai. Na fai atu Uikilifi, “E toe malosi lo’u ma’i; ou te le oti”. Ona sosoo ai lea ma le toe faalau uma atu ia i latou o amioleaga uma a le vasega a patele. Sa le pine ae nimo ta’itoatasi atu i latou mai le potu o Uikilifi, ua ō i lo latou ofo tele <span type="pagebreak" id="calibre_link-118" title="67" class="pagebreak">[67]</span> atoa ma le māsiasi”. (D’Aubigne, b. 17, ch. 7.)</p>
	<p class="standard-indented">Na faataunuuina upu a Uikilifi. Na toe faaolatia o ia na te tuuina atu i lima o ona tagata le auupega aupito mata’utia i le taua ma Roma - o le tuuina atu lea ia i latou o le Tusi Paia, le meafaigaluega ua tofia e le Lagi e faasa’olotoina ma faamalamalamaina ai tagata. E faigata ma tele faafitauli na faafeagai ma lenei galuega. Na atili mamafa le galuega a Uikilifi ona o ona ma’i; na ia iloa foi ua le o toe tele ni tausaga galue o totoe nei mo ia. Na ia manatu foi i le galuega tetee a ta’ita’i pope e ao ona ia faafetauia. Peitai na faamalosia o ia i folafolaga o le afioga a le Atua, ma sa ia tula’i ai ma savali atu e aunoa ma se fefe. Ua toe atoatoa le malosi o lona mafaufau, ma ua lava foi lona poto masani. Ua toe faaolatia ma ua saunia lelei o ia e le Atua auā le galuega aupito tāua lenei o lona olaga. A’o vevesi atunuu Kerisiano, sa faasaga atu Uikilifi ma lona loto atoa i le faiga o lana galuega i lona fale i Latauesi, e aunoa ma sona popole i le afā o lo o pesi i fafo.</p>
	<p class="standard-indented">Ona mae’a ai lea o le galuega - o le faato’ā faia lea o se faaliliuga o le Tusi Paia i le gagana Peretania. Ua tatala atu nei le afioga a le Atua ia Egelani. Ua leai nei se mea e toe fefe ai le Failauga o le galuega o le Toe Fuata’iga. Ua leai sona fefe i le falepuipui, po o le fata e susunuola ai tagata. Ua ia tuu atu nei i lima o tagata Peretania le malamalama e le <span type="pagebreak" id="calibre_link-119" title="68" class="pagebreak">[68]</span> mafai ona toe tineia e se isi. O lona avatua o le Tusi Paia i ona tagata, o lona faia lava lea o se mea ua sili atu lona aogā mo Egelani nai lo ni taua se tele na manumalo ai lona atunuu. Na avea le Tusi Paia o le auupega sili, e motusia ai filifili o le valea ma le amioleaga, ma faasa’oloto ma faaeaina ai lona atunuu.</p>
	<p class="standard-indented">O se galuega fitā ma le faifai’umi le faiga o kopi o le Tusi Paia, ona o le vaitaimi lea e le’i maua ni masini lomitusi. Peitai o le naunau tele o tagata le Tusi na toatele ai i latou na ofo atu latou te galulue i le tusiga o le Tusi Paia. Ae ui lava i lea, sa faigata i le aufaigaluega tusitusi ona latou faamalieina le mana’o o tagata. O nisi o le au maumea na latou fia faataua le Tusi Paia atoa. O nisi na latou faataua na o se vaega. O le tele o aso na galulue faatasi ai ni āiga se toatele ina ia mafai ona latou maua le Tusi Paia atoa. Na faapena ona oo atu le Tusi Paia a Uikilifi i aiga taitasi o tagata.</p>
	<p class="standard-indented">O le faia o a’oa’oga e faaaogaina ai le mafaufau, atoa ma le filifiliga a le tagata, o mea ia ua fagua a’e ai nei le toatele mai lo latou usitai pogisa atu pea i a’oa’oga faapope. Ua amatalia loa e Uikilifi ona faia o ni a’oa’oga e patino i tagata Porotesano, e pei o le faaolataga e ala i le faatuatua ia Keriso, ma le avea o le Tusi Paia o le ta’iala e toatasi e leai sona sese. Na faasalalau e le au tala’i a Uikilifi le Tusi Paia faatasi ma ana tusitusiga, ma sa vaaia le manuia tele o lea galuega. Toetoe lava afa le faitau aofa’i o tagata Egelani na latou talia lenei faatuatuaga fou.</p>
	<p class="standard-indented">O le taunuu mai o le Tusi Paia na oo ai le atuatuvale i ta’ita’i o le ekalesia. O le a latou tauivi nei ma se meafaigaluega e sili atu lona malosi nai lo Uikilifi, se meafaigaluega e le aoga i ai le tele o a latou auupega. E lei i ai se tulafono i lea vaitaimi i Egelani, e faasāina ai le Tusi Paia, auā o le faato’a faasalalauina lea o le Tusi Paia i le gagana a tagata. Na mulimuli ane ona faia lea o ni tulafono faapea. Peitai a’o lei faia ia tulafono, sa avea lea taimi o se avanoa lelei e faasalalau atu ai le afioga a le Atua, e ui lava sa tele taumafaiga a patele ina ia taofia ai le salalau atu o le Tusi Paia.</p>
	<p class="standard-indented">Ua toe taupulepule nei foi ta’ita’i pope ina ia tapunia e faavavau le leo o Uikilifi. Na poloa’iina faatolu o ia ina ia oo atu mo lona faamasinoga i luma o ni tauaofiaga se tolu. O le faamasinoga muamua na faia i luma o se sinoti o epikopo, ma sa faia la latou faaiuga e faapea o tusitusiga uma a Uikilifi o ni a’oa’oga sese. E le gata i lea ua latou aumaia le tupu talavou o Risati le Lua i lo latou itu, ma ua latou maua ai mai le tupu se poloa’iga ina ia falepuipui soo se tasi e talitonu i nei a’oa’oga ua faasāina.</p>
	<p class="standard-indented">Na talosaga Uikilifi ina ia toe iloiloina e le Palemene le faai’uga a le sinoti. Na ia tu atu e aunoa ma se fefe ma folafola atu agasala ma amioletonu a le ekalesia i luma o le fono a le malo, ma sa ia ta’u atu ma le le fefe e ao ona i ai se faafouga ona o le tele o le amioletonu o lo o faia ma faatagaina e le ekalesia. Na malosi ma manino lona faamatalaina atu o le fiapule ma le tele o le amioletonu ma le amioleaga o lo o faia i le <span type="pagebreak" id="calibre_link-120" title="69" class="pagebreak">[69]</span> pule’aga faapope. Ua fenumia’i nei ona fili. Peitai o uō ma ē na lagolagoina Uikilifi ua faia faamalosi nei ina ia latou foi atu i le itu a le ekalesia. Sa i ai le manatu lautele e faapea o le a faato’ese nei Uikilifi talu ai ona ua tutu faatasi mai nei le tupu ma sui o le pope, ma ua toeaina foi le faia’oga, ma ua leai ni ana uo po o nisi latou te lagolagoina o ia. Ae peitai o le mea na oo i ai, e le o le faato’ese o Uikilifi, a’o le faatoilaloina o ’au a le pope. Na faia e le Palemene se faai’uga, ina ua mae’a faamatalaga manino ma olega a Uikilifi, ina ia sōloia le poloa’iga na faia e le sinoti, ma ua faapena ona toe sa’oloto ai le Failauga o le Toe Fuata’iga.</p>
	<p class="standard-indented">O lona tolu o faamasinoga na avatu ai Uikilifi i luma o le faamasinoga aupito maualuga a le ekalesia i totonu o le malo o Peretania. E leai se alofa e faailoa e lenei faamasinoga i soo se tasi na te a’oa’oina nisi mea e ese ai nai a’oa’oga a le ekalesia. Na manatu ta’ita’i pope ua mautinoa le manumalo o Roma i inei, ma o le a muta ai foi ma le galuega a Uikilifi. Afai ae manuia a latou taumafaiga, e lua lava mea e ono oo ia Uikilifi. A le o le tautō e le toe foi i ana aoaoga, o le susunuolaina loa o ia pe a tula’i le faamasinoga.</p>
	<p class="standard-indented">Peitai e lei toe liliu ese Uikilifi mai se tasi o ana aoaoga. Na te lei taunanāina foi sona lagona e uiga i nei aoaoga. Na ia tu atu ma le le fefe e finau atu mo ana aoaoga, ma faasa’o atu mea ua molia sese ai o ia e ona fili sauā. E lei toe manatua e Uikilifi ia lava, po o lona tulaga, po o le faamasinoga ua ia tu ai nei. Peitai ua ia faatepa ma avatua le aofia i luma o le faaasinoga a le lagi, ma ua ia tuua nei a latou finauga taufaasese i luga o le fua faatautau o le upu moni e faavavau. Na lagona i loto ma tino le faatasi atu o le mana o le Agaga Paia i lena potu faamasino. Na oo ifo i le aofia uma le mana o le Atua, ma e peiseai ua le maua so latou malosi latou te tu’ua ai le potu faamasino. Na tuia o latou loto i upu a le faia’oga, e peiseai ua ati atu i ai le mata o le pelu a le Alii. Ua toe faafoi atu lava e Uikilifi i o latou luga, le moliga na latou molia ai o ia i le faia o a’oa’oga sese. Na ia fesili atu ma le leo tele pe faapefea ona latou maua le lototele latou te tala’ia ai pea a latou a’oa’oga sese. Ona o le oa ma le tamao’aiga? Ma faatau ai i tupe le alofa tunoa o le Atua?</p>
	<p class="standard-indented">“O ai tou te manatu o lo o tou finau nei i ai? O se toeaina ea ua toeitiiti o’o i le tuugamau? E leai. O lo o tou finau nei ma le Upu moni - le Upu moni lea e sili atu lona malosi ia te outou, ma o le a manumalo foi ia te outou”. (Wylie, b. 2, ch. 13.) Ua mae’a atu ia upu, ona savali ese loa lea o Uikilifi mai le potu faamasino, ma e aunoa lava ma se isi o ona fili na taumafai e taofi mai o ia.</p>
	<p class="standard-indented">Ua toetoe lava mae’a le galuega a Uikilifi. Ua lata mai le aso e pa’u ese atu ai mai lona lima le fu’a o le upu moni ua leva ona ia tau’aveina. Peitai na mana’omia lona molimau atu mo le upu moni mo se toe taimi mulimuli lava. O luga lava o ’olo o le malo o le pepelo o le a folafolaina mai ai le upu moni. Na maua se tusi samania o Uikilifi e tu atu ai mo lona <span type="pagebreak" id="calibre_link-121" title="70" class="pagebreak">[70]</span> faamasinoga i luma o le faamasinoga a le pope i totonu o le aai o Roma. O Roma lava lenei na ia faamaligi soo le toto o le au paia. E lei tauaso Uikilifi i le mala ma le puapuaga ua taatia mai nei i le ala mo ia. Peitai semanū lava e alu o ia i Roma pe ana le faata’otolia o ia i le ma’i o le supa po o le tino pepe, ma ua le mafai ai ona faataunuuina lea malaga i Roma. Ae ui lava o le a le faalogoina lona leo i Roma, e mafai lava ona ia tautala atu e ala i se tusi, ma sa tonu loa ia te ia o le mea lava lea o le a ia faia. Na ia tusia loa se tusi i le pope mai lona ofisa i Latauesi. O lea tusi na faaali atu ai lona āva ma lona faaaloalo, o se tusi na faia i le agaga Kerisiano. Peitai o se a’oa’iga lava lea o le faamaualuga ma le naunau mamalu o le pope, atoa ma le oa tele ma le tamao’aiga o lo o si’osi’omia ai o ia.</p>
	<p class="standard-indented">O upu nei o le tusi a Uikilifi i le pope. “Ua ia te a’u se fiafiaga tele ou te faailoa faalaua’itele atu ai i tagata uma, ae maise le epikopo o Roma, le talitonuga ua ia te a’u. Ua ou lagona le sa’o ma le tonu o lea talitonuga; ma, ia faailoa mai e le pope ia te a’u pe afai na te lagolagoina le sa’o ma le tonu o o’u talitonuga. Ae afai foi ua sese lo’u talitonuga, ou te talosagaina le pope na te faailoa mai ma faasa’o mai se mea ua ou sese ai.</p>
	<p class="standard-indented">“O le mea muamua, ou te talitonu o le talalelei a Keriso o le tulafono atoa lava lea a le Atua. ...Talu ai ona ua avea le pope o le sui o Keriso i lalo nei, o lea ou te manatu ai e ao ona sili atu le tausi tulafono o le pope nai lo isi tagata uma. O le faaeaina o soo o Keriso, e lei faalagolago lea i ni mamalu faalelalolagi po o ni viiga, ae na faalagolago i lo latou savavali, atoa ma lo latou ola ina ia foliga i le amio ma le soifuaga o Keriso. Na aupito sili ona mativa Keriso a’o soifua o Ia i le lalolagi. Na Ia inoino ma fulitua i mamalu ma le pule faalelalolagi. ...</p>
	<p class="standard-indented">“E le tatau i soo se tasi ona mulimuli atu i le pope, po o se isi tagata paia, sei vagana ua mulimuli atu ma le faamaoni ia tagata i le Alii o Iesu Keriso. E i ai le aso na agasala ai Peteru faapea ma Iakopo ma Ioane, ina ua latou naunau atu i le mamalu faalelalolagi, o se mea e le talafeagai ma le mulimuli tonu i tulaga aao o Keriso. Ma o le mea lea e le tatau ai ona mulimuli atu ma le atoatoa se isi i se tasi o nei ta’ita’i...</p>
	<p class="standard-indented">“E ao i le pope ona tuu atu pulega uma faalelalolagi i ē o i ai le pule faalemālō, ma e ao foi ona ia faamanino atu lenei mata’upu i le vasega atoa o epikopo, ma patele ma katinale, auā na faia lava faapea e Keriso, ae maise foi le au aposetolo. Afai ua ou sese i se tasi o nei mea uma, ou te augofie lava i le tuuina atu o a’u mo le faasalaga, tusa lava po o le oti, pe afai e tatau ai. Ana mafai ona ou galue e tusa ai ma lo’u lava loto ma o’u mana’oga, semanū e leai se faaletonu o lo’u oo atu i luma o le epikopo o Roma. Peitai ua ese le finagalo ua asiasi mai ai le Alii ia te a’u, ma ua Ia a’oa’o mai, ina ia ou anaana i le Atua ae le o tagata”.</p>
	<p class="standard-indented">Na faai’u faapenei lana tusi: “Tatou tatalo ina ia faagaeetia e le Atua lo tatou Pope Erepani le Ono i le amataga o lana nofoa’iga, ina ia mulimuli atu o ia faatasi ma lana vasega o epikopo ma katinale, i le Alii o Iesu <span type="pagebreak" id="calibre_link-122" title="71" class="pagebreak">[71]</span> Keriso, i o latou olaga ma amio. E le gata i lea, ina ia latou a’oa’o atu faalelei tagata, ina ia faapena foi ona mulimuli ai ma le faamaoni i latou”. (John Foxe, Acts and Monuments, vol. 3, pp. 49, 50.)</p>
	<p class="standard-indented">Na faapena ona folasia atu e Uikilifi i luma o le pope ma ana katinale le agamalu ma le loto maulalo o Keriso, ina ia faailoa atu ai ia i latou faapea atunuu Kerisiano uma, le ese’esega tele o i latou ma Keriso, o Le ua latou fai mai ua avea i latou o Ona sui i le lalolagi.</p>
	<p class="standard-indented">Na i ai le talitonuga atoatoa o Uikilifi o le a faaoo ia te ia le oti talu ai lona tūtūmau i le faamaoni ma lona tautala sa’o. Na galulue faatasi le pope ma le tupu o Peretania, faapea ma epikopo, ina ia faataunuuina lona i’uga, ma e foliga mai ua toe lava o ni nai masina ona oo lea o ia i lona oti i le fata e susunuolaina ai o ia. Peitai e lei maluelue ai lona faatuatua. Na fai lana tala ia te ia lava e faapea, “O le a le mea e te tautala soo ai i le sa’iliga o le pale o le oti faamaturo e lei tāitai ona oo mai? Tala’i le tala lelei ia Keriso i katinale ma epikopo faasausili, ona le taumatea lea o lou oti faamaturo. E a? Tau ona nofo ma filemu? E leai, leai lava! Tuu le oti e sau, o lea ua ou sauni atu i ai”. (D’Aubigne, b. 17, ch. 8.)</p>
	<p class="standard-indented">Ae ui i lea na puipuia pea e le aao o le Atua Lana auauna. E ui lava na tuliloaina o ia e le oti i aso uma o lona olaga, talu ai lona tu atu ma le le fefe e finau mo le upu moni, e le oo ia te ia le oti i lima o ona fili. E lei taumafai Uikilifi e lafi mai le oti, peitai na avea le Alii ma ona lafitaga. Ua oo nei la i le taimi ua manatu ai ona fili ua i ai o ia i o latou lima; peitai, o le taimi lava lea na aveesea ai loa o ia e le Atua, ina ia le mafai ona toe pa’i atu i ai se tasi o i latou. A’o faia e ia le sauniga o le faamanatuga i lana ekalesia i Latauesi, sa faafuase’i ona pa’ū ifo o ia ona o le tinopepp, ma e lei toe umi se taimi ae i’u ai loa lona soifua.</p>
	<p class="standard-indented">Na tofia e le Atua Uikilifi i lana galuega. Na Ia tuuina foi i lona gutu le upu moni, ma Ia leoleoina o Ia ina ia mafai ona oo atu lenei upu moni i tagata. Na puipuia lona ola, ma faa’umi’umiina lana galuega, sei oo ai lava ina ua taatia se faavae mautū mo le galuega tele o le Toe Fuata’iga.</p>
	<p class="standard-indented">Na tupu a’e Uikilifi i le vaitaimi o Augatupulaga o le Pogisa. E lei i ai se isi na muamua atu ia te ia e mafai ona faatonutonu atu i ai lana galuega o le faafouga. Na fanau mai o ia pei o Ioane le Papatiso, mo se galuega faapitoa, ma sa avea ai o ia o le sāvali o se augatupulaga fou. Peitai na manino ma atoatoa le vaavaa o le fe’au o le upu moni na folafola atu e Uikilifi. E lei sili a’e le galuega a isi ta’ita’i nai lo le galuega na faavaeina e Uikilifi. E oo lava foi i ta’ita’i na mulimuli mai o le galuega o le Toe Fuata’iga, e i ai nisi o i latou e lei oo le tapulaa o la latou galuega i le maualuga ma le atoatoa na oo i ai le galuega a Uikilifi. Na faapena le lautele ma le loloto o le faavae na ia faataatia, na faapena le tumau ma le mausali o le vaavaa, ma ua le toe tagofia ai lenei faavae e i latou uma o ē na mulimuli mai ia te ia.</p>
	<p class="standard-indented">Na avea le Tusi Paia o le puna ma le ogatotonu o le galuega tele na <span type="pagebreak" id="calibre_link-123" title="72" class="pagebreak">[72]</span> amatalia e Uikilifi, le galuega lea na faataatia ina ia faasa’olotoina ai le loto fuatiaifo ma le mafaufau, ma faasa’olotoina ai atunuu ua leva ona i lalo ifo o le pule a Roma. Na avea le Tusi Paia o le puna na tafe mai ai faamanuiaga, e pei o le tafe mai o le vai o le ola, talu mai lava lona sefulu ma le fa o senituri. Na talia e Uikilifi le Tusi Paia, ona o lona talitonuga o le faaaliga paia lava lea o le finagalo o le Atua, ma ua lava lea e avea ma tapulaa e tasi o le olaga o le tagata, atoa ma ona talitonuga uma. Na a’oa’oina o ia ina ia talitonu o le Ekalesia Roma o le pule le sese lava lea a le lagi, ma e ao foi ona talia i le āva ma le mata’u a’oa’oga uma a le ekalesia, faapea ma ana tu ma uputuu ua silia i le afe tausaga. Peitai na ia liliu’ese mai nei mea uma ona o lona fia faalogo i le afioga a le Atua. O le upu moni lea na ia lulu’i atu i tagata ina ia latou talia. E le o le tautala mai o le ekalesia e ala i le pope, a’o le si’ufofoga o le Atua e ala i lana afioga, ua na o lea le pule ma le faavae moni e tasi. Na ia a’oa’o atu ua na o le Tusi Paia lava le faaaliga atoatoa e tasi o le finagalo o le Atua. Na ia a’oa’o atu foi o le Agaga Paia ua na o Ia lea e tasi Na te faamatalaina mai le Tusi Paia. E le gata i lea, na ia a’oa’o atu foi e ao i tagata ona latou su’esu’e taitoatasi i le Tusi Paia ina ia iloa ai e le tagata lona lava tiute, atoa ma le ala e ao ona ia savali ai. Na faapena ona ia liliu’eseina mafaufau o tagata mai le pope, ae faasino atu i latou i le afioga a le Atua.</p>
	<p class="standard-indented">O Uikilifi o se tasi o ta’ita’i aupito maoa’e o le galuega o le Toe Fuata’iga. E lei toatele nisi na tutusa ma ia i augatupulaga uma na mulimuli mai. Na tulaga’ese o ia i le lautele o lona mafaufau ma lona poto, i le manino o ona manatu, i lona tumau faamaoni i le upu moni, atoa ma lona le fefe e tula’i atu e finau mo le upu moni. O uiga o lenei mua’au o le galuega o le Toe Fuata’iga, e aofia ai lona olaga mamā, lona filigā i lana galuega ma le su’esu’eina o le afioga a le Atua, lona le avea o tupe po o se tasi lava mea e faamaluelueina ai lona faamaoni, faapea ma lona alofa faaKerisiano ma lona tumau faamaoni i lana galuega. Na ia te ia nei uiga uma, e ui lava sa tupu a’e o ia i se vaitaimi o le pogisa faaleagaga, atoa ma le pogisa i mea tau aoaoga.</p>
	<p class="standard-indented">Na avea le amio a Uikilifi o se molimau i le mana o le Tusi Paia e mafai ona a’oa’oina ma faafouina ai le tagata. O le Tusi Paia na avea ma puna o lona poto ma le faavae o lona olaga atoa. O le vilivilita’i o le tagata ina ia malamalama ma manino lelei i upu moni tetele o le afioga a le Atua, o ia lava taumafaiga e maua ai e lona mafaufau se ola ma se malosi fou. O ia su’esu’ega i le afioga a le Atua e loloto ai manatunatuga, e ma’ai ai le mafaufau, ma tonu ai faamasinoga ma filifiliga a le tagata. E leai nisi su’esu’ega e tutusa ma le Tusi Paia i lona mana e faalauteleina ai le mafaufau, ma maua ai uiga tausaafia ma le amio faatamalii. O le agaga sogasogā ina ia malamalama i le Tusi Paia, e puna mai ai uiga lelei e pei o le tūtūmau i le faamoemoe, o le onosai, lototele ma le agaga le fefe; e ave’esea ai foi mea o pōnā ai le amio, ma faapaiaina ai le agaga. O le <span type="pagebreak" id="calibre_link-124" title="73" class="pagebreak">[73]</span> su’esu’e atu i le Tusi Paia i le agaga naunauta’i ma le āva, o le a maua ai se fesoota’iga tuusa’o o le mafaufau o le tagata ma le finagalo o le Silisili Ese. O le a maua ai foi i le su’esu’ega o le Tusi Paia le ma’ai ma le matala o le mafaufau, faapea le poto ma le atamai e sili atu i lo ni mea lelei e ono maua mai a’oa’oga ma filosofia faaletagata. Fai mai le na tusia le salamo, “O le faaali mai o au afioga e faamalamalamaina ai; e faalotomatalaina ai ē ua faigofie”. Salamo 119:130.</p>
	<p class="standard-indented">Na salalau pea mo se vaitaimi a’oa’oga na faia e Uikilifi. O ona soo na faaigoa o le au Uikilifi po o le au Lolati. Na feoa’i solo nei tagata ma faasalalau atu le talalelei e le gata i Egelani atoa, ae faapea foi i isi atunuu.O le maliu o lo latou ta’ita’i na atili ai le faateteleina o lo latou tinoū ma lo latou ma’elega, ma e afe ma afe na lolofi atu i le fia faalogo i a latou lauga ma a latou sauniga. O ē na liua atu i la latou tala’iga na aofia ai nisi o tamalii o le malo, ae maise ai le masiofo a le tupu. Na matuā iloga se suiga na oo ifo i amioga ma uiga o le toatele, ma ua ave’esea foi mai le tele o falesa faatagata faa-Roma, o faatusa lava ia o lona ifo i tupua. Peitai sa le pine ae pesi mai loa le afā o sauaga ia i latou o ē na le fefefe ma latou talia le Tusi Paia e avea ma o latou ta’iala. O le naunau tele o tupu o le malo Peretania ina ia faateleina lo latou malosi faatupu, na taula’i atu ai la latou vaai i le fesoasoani a Roma, ma ua latou le popole ai foi i lo latou sauaina o ē na tala’ia le galuega o le Toe Fuata’iga. O le taimi tonu lea na faato’ā faia ai se poloa’iga i le tala’aga atoa o Egelani, ina ia susunuolaina i luga o fata i latou uma o ē na tala’ia le talalelei. Na faalausosoo le faasologa mai o le toatele mo le oti faamaturo. Ua ola saisaitia nei ma sauaina le fanau a le Atua, ma ua leai sa latou mea e mafai, sei vagana ai lo latou tagi atu i le faafofoga’aga a le lagi. E ui lava sa tuliloaina i latou ona ua avea o fili o le ekalesia, ma faaigoa o ē ua faalata i lo latou atunuu, sa faaauau pea ona latou tala’i atu o le upu moni i nofoaga lilo, ma maua ai so latou lafitaga i fale faatauvaa o tagata matitiva, po o lo latou lalafi solo foi i lua ma ana i le eleele.</p>
	<p class="standard-indented">E ui lava i le mamafa o sauaga, sa faia lava pea i se agaga filemu ma le onosa’i, mo le tele o senituri, sa latou tetee i amioga le tonu e tele na tumu ai le ekalesia. E ui lava e lei atoatoa le malamalama o lenei au Kerisiano i le upu moni, na tāua ia i latou le upu moni, ma sa i ai lo latou faanaunauga loloto ina ia latou usitai i le afioga a le Atua, ma o lea na latou onosa’i ai i le tiga o sauaga. Pei lava ona faia e le au soo i ona po o le au aposetolo, na faapena foi ona fulitua o le toatele i a latou mea totino o le olaga nei, ona o le galuega a Keriso. O ē na faatagaina latou te nonofo pea i o latou aiga, na latou tuuina atu ma le fiafia o latou fale e avea ma lafitaga o o latou uso ua faate’aina ma tuliloaina. Peitai ina ua tuliloaina foi i latou, sa latou talia ma le fiafia le ola maumausolo e aunoa ma ni āiga. E moni e afe ma afe na latou fulitua i lo latou faatuatua ona o lo latou fia sa’oloto, atoa ma lo latou fefefe i le malosi o sauaga. O i latou <span type="pagebreak" id="calibre_link-125" title="74" class="pagebreak">[74]</span> ia na latou tuua le falepuipui ua oofu i ofu o ē ua salamō, ma ua latou feoa’i e faasalalau atu ua latou fulitua i lo latou talitonuga. Peitai e toatele latou, e aofia ai ma nisi o alo o tamalii, o ē na molimau atu ma le le fefe mo le upu moni. Na faapea ona latou molimau atu i totonu o ana mālūlū, i falepuipui na ta’ua o falepuipui o le au Lolati, na faapea foi ona latou molimau atu i le tele o sauaga, faapea ma le afi na susunuolaina ai i latou. Peitai na latou olioli ona ua faitauina i latou o nisi e mafai ona tofo i le mafutaga o Ona puapuaga.</p>
	<p class="standard-indented">Na i’uvale faiga a ta’ita’i pope latou te faaoo ai le oti ia Uikilifi i aso o lona soifuaga. Ma e lei faamalieina i latou e ui lava ua ta’oto filemu nei lona tino i le tuugamau. E sili atu i le fasefulu tausaga talu ona maliu Uikilifi, ae faia loa se poloa’iga a le Fono sili a le ekalesia na faia i Konesetane, ma o lea poloa’iga na toe eli a’e ai ona ponaivi ma susunu ai faalaua’itele, ma lafo atu ai lona lefulefu i se vaitafe itiiti na latalata ane. Fai mai se tasi o tusitala, “Na avatu e lenei vaitafe itiiti lefulefu o Uikilifi ma sasaa atu ai i le vaitafe o le Eivone, ona avatu lea e le Eivone ma sasaa atu i le vaitafe tele o le Sevena, ma faapena ona faasalalauina atu ai e le Sevena i le vasa tele ma le moana sausau. Na faapena ona avea o lefulefu o Uikilifi ma faatusa o ana a’oa’oga ua faasalalauina atu nei i le lalolagi atoa.” E lei manatunatu ona fili i le uiga loloto o le mealeaga ua latou faia. (T Fuller, Church History of Britain, b. 4, sec. 2, para. 54.)</p>
	<p class="standard-indented">O tusitusiga a Uikilifi na faapogai ai le fulitua o Ioane Hasi mai le atunuu o Pouimia, i a’oa’oga sese a le Ekalesia Roma, ma amatalia ai lona galue i le galuega o le Toe Fuata’iga. Na faapena ona lūlūina le fatu o le upu moni i nei atunuu e lua, e ui lava ina vāvāmamao. Na salalau atu le galuega mai Pouimia i isi atunuu. Na faapena ona faasino atu mafaufau o tagata i le afioga a le Atua ua leva ona faagaloina. Ma sa faapena ona faalauleleia e le aao o le Atua le ala mo le galuega tele o le Toe Fuata’iga. <span type="pagebreak" id="calibre_link-126" title="75" class="pagebreak">[75]</span> </p>
</div>
</div>


<div class="calibre1" id="calibre_link-9">
<div class="chapter" id="calibre_link-627">
	<h2 class="chapterhead">Mataupu 6&mdash;O Hasi Ma Ierome</h2>
	<p class="standard-indented">Olona iva o senituri na taunuu ai le talalelei i Pouimia. Na faaliliuina le Tusi Paia, ma sa faia foi tapua’iga faitele i le gagana lava a tagata o le nuu. Peitai, a’o tuputupu a’e pea le malosi faalepope, sa faapena foi ona faateleina o mea na tineia ai le leo o le afioga a le Atua. Na manatu le pope o Kelekolio le Fitu,e tatau ona ia faamaulaloina o le loto fefete o tupu. Peitai na ia manatu foi ina ia faapologaina loto o le lautele o tagata. O lea na ia faia ai se poloa’iga e faasāina ai le toe faia o tapuaiga faitele i le gagana lava a tagata Pouimia latou. Fai mai le folafolaga a lenei pope: “O se mea matagofie i le Silisili Ese le tapua’i atu o tagata ia te Ia i se gagana ese latou te le malamalama ai”. (Wylie, b. 3, ch. 1.) Na faapena ona faia e Roma le poloa’iga ina ia tapēina ai le malamalama o le afioga a le Atua, a ia tia’i ai tagata i le pogisa. Ae peitai, na saunia e le Lagi nisi auala ina ia le mafai ai ona mate le lamepa o Lana afioga i totonu o Lana ekalesia. E toatele tagata Ualetenese ma tagata Alapikenesi na tuua o latou aiga ma nuu i Farani ma Italia ona o sauaga, ae sosola ese atu i Pouimia. O lo latou fefefe i tulafono faalemalo na le faia ai ni a latou a’oga po o ni sauniga faitele i totonu o Pouimia. Peitai na latou galulue ma le filigā, e ui lava na faia faalilolilo la latou galuega. Na faapena ona faaolaolaina pea le talitonuga moni mo le selau ma selau o tausaga.</p>
	<p class="standard-indented">A’o lei oo i ona po o Hasi, sa i ai tagata i Pouimia o ē na tula’i ma faailoa atu faalaua’itele le amioleaga o tagata, atoa ma le leaga ua oo i ai le ekalesia. Na faaosofia le agaga fiailoa o le toatele talu ai le galuega a nei tagata. Peitai na oso ai foi ma le popole o ta’ita’i o le ekalesia, ma sa le pine ae sasao a’e loa sauaga na faia i soo o le talalelei. Na latou sosola i le vaomatua ma mauga e fai ai a latou tapua’iga. Peitai na tuliloaina i latou e fitafita, ma e toatele na fasiotia ai. Ua mavae se vaitaimi ona faia lea o se poloa’iga ina ia susunuolaina i latou uma o ē tuua le ekalesia Roma. Peitai, e ui lava ina sa tuu atu o latou ola e maliliu ai ona o lo latou talitonuga, sa taula’i atu la latou vaai i le manumalo o la latou galuega i le lumana’i. Na latou a’oa’o atu ua na o le faatuatua i le Faaola, o Le na faasatauroina, ua na o lea le ala e maua ai le faaolataga. Na faia se faamatalaga a se tasi o i latou nei i le aso o lona maliu. Fai mai o ia, “Ua manumalo mai nei ia i matou le malosi o le fili o le upu moni; peitai o le a <span type="pagebreak" id="calibre_link-127" title="76" class="pagebreak">[76]</span> le tumau e faavavau lea tulaga. E i ai se tasi o le a tula’i mai o tagata faatauvaa, ma e ui lava o le a tula’i mai o ia e aunoa ma se pule po o se pelu, o le a le manumalo i ai au a le fili ia te ia”. (Ibid., b. 3 ch. 1.) Sa mamao pea lava i le lumana’i le vaitaimi o Luteru; peitai ua amata tula’i a’e nei se tasi o le a na lūlūini malo, talu ai lana tetee ia Roma.</p>
	<p class="standard-indented">O se aiga matitiva na fanau mai i ai Ioane Hasi, ma sa maliu si ona tamā a’o itiiti lava o ia. Na talitonu lona tina e leai se isi mea e sili atu i lo le a’oa’oina lelei o si ana tama, atoa ma lona maua o le mata’u i le Atua; ma O le mea lea na ia taumafai ai loa ina ia maua lenei tofi mo lana tama. Na a’oga Hasi i se a’oga faaitumalo, ona maua lea e ia se avanoa e a’oga fua ai o ia i le iunivesete i le aai tele o Paraka, le laumua o Pouimia. E ui lava ile mativa ma le le tagolima o si ona tinā, na alu lava lenei tina e momoli si ana tama i le iunivesete. E leai sona tamao’aiga faalelalolagi e mafai ai ona ia faataua ni meaalofa e tuu atu i si ana tama. Peitai a’o la taulalata atu i le aai o Paraka, sa tootuli ifo lenei tina i tafatafa o si ana tama, ma talosagaina le faamanuiaga a lo la Tamā i le lagi, ina ia faatasi ma lenei tama ua leai sona tamā. Sa matuā mamao ma mafaufauga o lenei tinā le auala o le a ui mai ai le tali o lana tatalo.</p>
	<p class="standard-indented">E lei umi ae tulaga iloga Hasi i totonu o le iunivesete ona o lona filigā, atoa ma le saosaoa o lona aga’i i luma. E le gata i lea ae sa lauiloa foi ma ta’uleleia o ia talu ai lona agamalu ma lona olaga le mata’uleagaina. Sa piimau atu ma le faamaoni Hasi i le Ekalesia Roma, ma sa ia sa’ili’ili ma le faamaoni mo faamanuiaga faaleagaga, e pei ona ta’u mai e mafai ona maua mai le ekalesia. I le faamanatuina o le 50 tausaga na ia alu ai i le kofesio ina ia faaali atu ai ana agasala. O sina tupe itiiti lava na ia maua i lona mativa na ia togia mo le kofesio, ona ia tu loa lea i le solo ina ia maua o ia i le o ia i le faamagaloga ua folafolaina mai. Na ulufale atu o ia i le a’oga faapatele ina ua i’u ana a’oga i le iunivesete, ma o le saosaoa o lona alualu i luma na le umi ai loa ae faaeaina o ia e avea o se faufautua i le tupu o le malo o Pouimia. E le gata i lea sa tofia foi o ia e avea ma faia’oga i le Iunivesete o Paraka. Ua mavae se vaitaimi ona tofia ai lea o ia e avea ma ulu o lea lava iunivesete. Ua na o se vaitaimi puupuu lava ua suia ai lenei taule’ale’a mativa e avea ma mitamitaga o lona atunuu, ma ua lauiloa ai lona igoa i nuu uma o Europa.</p>
	<p class="standard-indented">Peitai e le o le iunivesete na amatalia ai e Hasi lana galuega mo le toe fuata’iga. Tusa po o le tolu pe fa tausaga talu ona avea Hasi ma patele, ae tofia loa o ia e avea ma failauga i le sunako o Peteleema. Na faamamafaina e le na faavaeina lenei sunako le tāua tele o le a’oa’o atu o le Tusi Paia i le gagana lava a tagata Pouimia. E ui lava i le tetee o Roma i le faaaogaina o le gagana a tagata Pouimia e a’oa’o atu ai le Tusi Paia, ae lei taofia atoatoa ai lenei taumafaiga. Ae ui lava i lea, sa mafiafia na’ua le pogisa o le toatele i mea tau Tusi Paia, ma sa lautele ma faasolo’atoa le salalau o le amioleaga i soo se vasega o tagata o le atunuu o Pouimia. Sa <span type="pagebreak" id="calibre_link-128" title="77" class="pagebreak">[77]</span> le ’alo le leo o Hasi i lona ta’uina atu o le pa’ū maulalo ma le amioleaga ua oo i ai ona tagata. Sa ia faaaoga le afioga a le Atua e lagolagoina ai mata’upu uma o le talalelei na ia a’oa’o atu.</p>
	<p class="standard-indented">O Ierome o se tasi o tamafanau a le aai o Paraka. Na galulue faatasi Hasi ma Ierome ina ua toe taliu atu Ierome i Paraka mai le atunuu o Egelani. Na foi atu Ierome i Paraka ma ni tusi o tusitusiga a Uikilifi. O le masiofo a le tupu o Egelani, le masiofo lea na liua i a’oa’oga a Uikilifi, o ia lava o se purinisese mai le atunuu o Pouimia. Ma o lona tulaga faaeaina i Egelani na faafaigofie ai ona faasalalauina tusitusiga a Uikilifi i totonu o lona atunuu i Pouimia. Na faitau ma le fiafia e Hasi nei tusitusiga uma, ma sa ia talitonu o se Kerisiano faamaoni le tagata na tusia nei mea uma, ma sa ioe o ia i a’oa’oga uma o le faafouga e pei ona una’iina ma faamalosia i nei tusitusiga. E ui lava e lei iloa e Hasi le ala ua ia oo nei i ai, ua tu nei o ia i se ala o le a ta’ita’i mamao ese atu ai o ia mai le lotoā a Roma.</p>
	<p class="standard-indented">O le vaitaimi tonu lea na taunuu atu ai i Paraka ni tagata se toalua mai Egelani. O i la’ua o ni tagata a’oa’oina, ua la talia le malamalama, ma ua la o mai nei ina ia faasalalauina le malamalama i totonu o lenei nuu mamao. Na amataina la la galuega e ala i lo la osofa’ia o le pule sili a le pope, ma sa le pine ae taofia loa i la’ua e ta’ita’i o le malo. Peitai la te lei faavaivai ai, ma sa suia loa le faiga o la la galuega. Sa le gata o i la’ua o ni failauga agavaa, a’o i la’ua foi o ni tusiata lelei, ma sa la liliu atu loa e faaaoga lo la atamai faapitoa i mea tau tusiga-ata ina ia salalau atu ai le talalelei. Na la filifilia se nofoaga e ono toatele atu i ai le mamalu o le atunuu, ma sa la tusia ai loa ni ata se lua. O le ata muamua o le ata o le ulufale manumalo atu o Keriso i Ierusalema, “ua agamalu o Ia, o lo o tietie i le asini” (Mataio 21:5), ma sa mulimuli atu ai lona au soo e savavali fua e aunoa ma ni seevae, ma o lo o la’ei i ni ofu ua tuai ona o a latou feoa’iga ma faigamalaga. O le isi ata o le ata o se solo mamalu o lo o tau’aveina ai le pope. O lo o tietie mai ai le pope ua la’ei i ona la’ei mamalu ma le taugata, faapea ma lona palealii sautuatolu, ma sa faafeaoina atu o ia e le au ili pu, ma o lo o mulimuli atu ai le au katinale ma epikopo, ua la’ei uma i lo latou mamalu ua fe’ilafi solo mai.</p>
	<p class="standard-indented">O se lauga manino ua faailoa mai i nei ata e lua, ma ua tutū nei ma maimoa i ai le atunuu uma. Ua lolofi atu nei le motu o tagata e matamata i nei ata. E lei i ai se isi na foi e aunoa ma lona malamalama lelei i le uiga moni o lenei lauga lēleoa, ma e toatele na o ese atu ma o latou loto ua maofa i le eseesega tele i le agamalu ma le loto maulalo o Keriso le Matai, ma le faasausili ma le loto fefete o le pope, o le ua ta’u mai o le auauna a Keriso. Ua faavevesiina nei le aai atoa o Paraka, ma sa lagona ai loa e nei tagata tusiata, ina ua mavae sina taimi, ua ao ona la tuua le aai mo lo la’ua lava saogalemu. Peitai e lei galo i tagata le lesona na la a’oa’oina. Sa le galo i le mafaufau o Hasi nei ata, ma sa faapogai mai ai lona su’esu’eina loloto o le Tusi Paia, atoa ma tusitusiga a Uikilifi. E ui lava e lei saunia <span type="pagebreak" id="calibre_link-129" title="78" class="pagebreak">[78]</span> lona mafaufau na te talia atoatoa suiga ma faafouga e pei ona una’iina i tusitusiga a Uikilifi, ua manino atili nei Hasi i le uiga moni o faiga faapope, ma ua atili ai nei lona ma’elega na te faailoa atu le sese, le faamaualuga ma le faasausili, atoa ma le amioletonu o lo o faavaeina ai le pule’aga faapope.</p>
	<p class="standard-indented">O Pouimia na salalau atu ai le malamala i Siamani. O ni fevesia’iga i le Iunivesete o Paraka na mafua ai ona tuua lea iunivesete e le selau ma selau o ni tama ma teini Siamani ae toe foi atu i lo latou atunuu. O le toatele o i latou nei na faato’ā faalogo i a’oa’oga a le Tusi Paia talu ai Hasi, ma ua latou faasalalau atu nei le talalelei ina ua latou toe taliu atu i lo latou atunuu.</p>
	<p class="standard-indented">Na oo atu i Roma tala o le galuega i Paraka, ma sa le pine ae poloa’iina loa Hasi ina ia oo atu i luma o le pope. Afai e usita’i Hasi i lenei poloa’iga, o lona uiga ua tuu atu e ia o ia lava i le oti. Ua tuufaatasia nei le tupu ma le masiofo o Pouimia, faapea le Iunivesete ma alii sili o lea atunuu, atoa ma ni tagata mamalu o le malo, ina ia latou talosagaina le pope mo se faatagana e nofo ai Hasi i Paraka, ae alu atu i Roma se isi e fai mona sui i luma o le pope. E lei talia e le pope lenei talosaga. Na faaauau lava e le pope le faamasinoga, atoa ma le ta’usalaina o Hasi. E le gata i lea, ua ia faia foi se poloa’iga e faasā ai ona toe faia ni sauniga lotu po o ni faamanatuga i le aai atoa o Paraka. Ua faate’a nei ma le ekalesia le aai atoa o Paraka.</p>
	<p class="standard-indented">Soo se taimi e folafolaina ai se faasalaga faapea i lena vaitaimi, na o le atuatuvale e oo ifo ai i tagata. O sauniga uma foi na faia auā le folafolaina mai o sea poloa’iga, na faia uma lava ina ia oo ifo ai le mata’u i le lautele o tagata, o e na talitonu o le pope o le sui lea o le Atua lava Ia, ua tuuina mai i ai ki o le lagi ma seoli, ma ua ia te ia foi le pule na te faao’o mai ai faasalaga o le tino, atoa ma le agaga. Na i ai le talitonuga o tagata e faapea, o se aai e oo i ai se faasalaga faapenei, ua tapunia foi i ai faitoto’a O le lagi. O lona uiga ua le toe faatagaina se tagata oti o sea aai e ulufale atu i le aai o le manuia, sei vagana ua finagalo malie le pope na te toe ave’esea lea malaia. Na faasāina ona toe faia soo se sauniga faalelotu. Ua tapunia foi malumalu uma. O le faapaiaga o faaipoipoga na faia i fafo o falesa. Ua faasā foi ona toe tanu ni maliu i fanuatanu o le ekalesia, a ua tanu nei e aunoa ma ni sauniga lotu, i lua po o utu i le vao. Na faapena ona galue Roma i ana taumafaiga uma na te pulea ai loto ma mafaufau o tagata.</p>
	<p class="standard-indented">Ua faavevesiina nei le aai atoa o Paraka. Ua fai mai nei le toatele o Hasi ua faapogai mai ai nei mala uma, ma ua latou fai mai e ao ona tuuina atu Hasi ina ia faaoo i ai le to’asa o Roma. Na tuumuli atu loa Hasi i lona nuu mo sina vaitaimi sei te’a le vevesi. Na ia tusi atu i nisi o ana uo i Paraka. Fai mai o ia, “Afai ua ou tuua outou, ua ou faia lea mea ina ia ou mulimuli ai i le faaa’oa’o a Iesu Keriso. Ua ou tuua outou ina ia puipuia ai le au <span type="pagebreak" id="calibre_link-130" title="79" class="pagebreak">[79]</span> lotoleaga mai le sala e faavavau. Ua ou tuua foi outou ina ne’i avea a’u ma pogai o puapuaga ma sauaga o le au faamaoni. Ua ou tuumuli mai foi, ne’i atili ai ona faa’umi’umi ona faasā e patele amioletonu, le folafolaina atu o le afioga a le Atua ia te outou. Ou te lei tuumuli mai ina ia ou faafitia ai le upu moni faalelagi. Ua ou sauni ou te oti mo lea upu moni, e ala i le fesoasoani mai o le Atua”. (Bonnechose, The Reformers Before the Reformation, vol. 1, p. 87.) E lei taofia e Hasi lana galuega, ae na ia faimalaga solo i nuu i tua, ma lauga atu i le anoano o ē na fia faalogo i le upu moni. O taumafaiga na fai e le pope ina ia taofia ai le talalelei, ua faapena ona liua nei mea e avea ma ala e faalautele atili ai le salalau atu o le upu moni. “Auā matou te le mafaia se mea e tetee atu ai i le upu moni, a’o mea e lagolagoina ai le upu moni”. 2 Korinito 13:8.</p>
	<p class="standard-indented">“E foliga mai sa i ai se tauiviga fita i le mafaufau o Hasi i le vaitaimi tonu lenei o lana galuega. E ui lava o lo o taumafai pea le ekalesia e solipala o ia e ala i poloa’iga ma faasalaga, ae lei fulitua ai o ia i le pule a le ekalesia. Na ia talitonu pea lava o le Ekalesia Roma o le ekalesia lea a Keriso, ma o le pope o le sui lava lea o le Atua. E lei tetee Hasi i le avea o le pope ma sui o le Atua, ae na ia tetee i auala sese ua faaaogaina ai e le pope lana pule. O le mea lea na oo ifo ai se tauiviga faigata tele ia te ia, i le va o ona talitonuga faalelotu, ma mea ua foliga mai ia te ia e le sa’o. Afai e moni e amiotonu ma leai se sese o le pule a le pope, aisea ua malosi mai ai pea ia te ia le lagona e le tatau ona ia usita’i i lea pule? Na ia lagona afai na te usita’i i lea pule, o lona faia lava lea o le agasala. Aisea ua oo mai ai nei lagona uma ia te ia pe afai e moni e leai se sese o le ekalesia? Na ia le maua se fofō o lenei faafitauli, ma sa avea lenei faailoga fesili i lona mafaufau ma faasoesā ia te ia i itula uma o le aso. E tasi se manatu na oo ifo ia te ia, ma sa foliga mai o se tali lea o lenei faafitauli. O lea manatu e faapea. O lenei mea ua tupu i le ekalesia sa tupu muamua foi i ona aso o le Faaola, ina ua amioleaga le au ositaulaga ma ua latou faaaoga ai la latou pule, latou te faia ai mea le tonu. Na avea lea ma ala na ia talia ai loa a’oa’oga a le Tusi Paia e avea ma ona ta’iala, ma sa ia lauga atu foi lenei mata’upu, ina ia avea ai foi ma ta’iala i nisi. O lona uiga ia avea le fetalai mai o le Atua e ala i le Tusi Paia, e fai ma ta’iala e tasi e leai sona sese, ae le o le ekalesia e ala i ana epikopo ma patele”. (Wylie, bk. 3, ch. 2).</p>
	<p class="standard-indented">Na toe foi atu Hasi i lona sunako i Peteleema ina ua faiifo le vevesi i Paraka, ma sa atili ai lona filigā ma lona lototele, i lona folafolaina atu o le afioga a le Atua. E ui lava na malolosi ona fili, peitai na ’au ia te ia le masiofo a le tupu ma le toatele o alii sili o le aai, atoa ma le toatele o le motu o tagata. Na avea o se mitamitaga i le toatele lo latou faapipii atu i le itu a Hasi, ae maise lava ina ua latou vaai atu i lona olaga faapaiaina ma ana a’oa’oga maoa’e, pe a latou faatusatusa atu i a’oa’oga le tonu a ta’ita’i Roma, atoa ma lo latou matape’ape’a ma o latou olaga pa’u maulalo. <span type="pagebreak" id="calibre_link-131" title="80" class="pagebreak">[80]</span> </p>
	<p class="standard-indented">Sa tu na o Hasi i le faia o lana galuega e oo mai lava i lea taimi. Peitai ua la toalua nei i le galuega toe fuata’i ma Ierome, o le na ia taliaina a’oa’oga a Uikilifi a’o i ai o ia i Egelani. Na amata atu i lea lava taimi ona nonofo ma galulue faatasi Hasi ma Ierome, ma e oo lava i le oti e lei toe tuuese’esea ai i la’ua. Na faamanuiaina tele Ierome i le tele o uiga tausaafia e pei o le ma’ai o lona mafaufau, o le maoa’e o ana aoaoga, atoa ma lona lauga lelei. Peitai na sili a’e ai Hasi pe a oo i uiga e iloatonu ai le amio a le tagata. O le faautauta legaoiā o Hasi, na avea ma ama na faatonutonu ai le agaga osovale o Ierome, ma o le agamalu faamaoni o Ierome, na ia lagona ai le tāua o fautuaga a Hasi, ma ia gaua’i atu ai i ai. O lo la galulue auaumea-faatasi na saosaoa atili ai le faalauteleina o le galuega o le toe fuata’iga.</p>
	<p class="standard-indented">Na faasusulu atu e le Atua se malamalama tele i mafaufau o nei tagata filifilia, ma faaali atu ai ia i la’ua le tele o sese o Roma. Peitai la te lei maua le atoaga o le malamalama na finagalo le Atua ia malamalama ai le lalolagi. Na faaaogaina e le Atua Ana auauna nei Na te ta’ita’i ese atu ai tagata, mai le pogisa o faiga faa-Roma. Peitai e anoanoa’i ma maoa’e faafitauli ua faatali mai nei mo i la’ua, ma sa faifaimalie Lona ta’ita’iga o i la’ua, e tusa ai ma lo la malosi. E lei lava la la sauniuniga e mafai ai ona la lavatia le susulu malosi mai o le atoaga o le malamalama, i le taimi e tasi. E pei lava ona liliu ese mata o ē ua leva ona nonofo i le pogisa, mai le susulu faafuase’i mai o se moli malosi, e faapena foi ona liliu ese o tagata mai le malamalama o le upu moni, pe a faafuase’i ona tuuina atu i ai le atoaga o le malosi o le malamalama. O le pogai lea na faifaimalie ai Lona tuuina mai o le malamalama o le upu moni i ta’ita’i, ina ia tusa ai ma le mea e mafai ona talia e tagata. Na mulimuli mai nisi foi auauna faamaoni, i lea senituri ma lea senituri, ma sa faaaogaina i latou e le Atua, ina ia agai atu ai pea i luma le ta’itai’ga o tagata i le ala o le toe fuata’iga.</p>
	<p class="standard-indented">Sa tumau pea lava le malosi o fete’ena’iga i totonu o le ekalesia. Ua tolu nei pope ua tauvā ma fetaua’i mo le pule, ma o lea fete’ena’iga na faatumulia ai atunuu Kerisiano uma i le vevesi atoa ma le amioleaga. Ua le gata ina fetuu e le tasi pope le isi pope, a ua latou taufai faaaogaina foi auupega faaletino i la latou taua. Ua latou taufai sa’ili’ili nei ua le gata mo ni auupega, ae faapea foi ni fitafita mo le taua. Sa muamua o latou mana’oga, se tupe tele auā le faagaioiga o le taua. Ma o le auala faigofie na maua ai a latou tupe, o le faatau atu lea i tagata o tofiga, o meaalofa, ma faamanuiaga a le ekalesia. Pei lava ona faia faapea e nei pope e toatolu, na faapena foi ona mulimuli ai le vasega o katinale ma patele ma epikopo. Na latou fetaua’i ma latou faatau i tupe tofiga o le ekalesia, ina ia faamalosia atili ai la latou pule. Na tuputupu a’e pea i lea aso ma lea aso le agaga le fefe o Hasi, ma sa pei o le pa o le faititili le malosi o lona folafola atu o le tele o le amioletonu ua faia nei i totonu o le ekalesia, a ua ta’u mai o mea faalelotu. Sa le fefefe tagata i lo latou faailoa atu o le <span type="pagebreak" id="calibre_link-132" title="81" class="pagebreak">[81]</span> sese o ta’ita’i Roma. Na latou ta’u mai o ta’ita’i Roma ua mafua ai le pologa, lea ua pagatia ai nei atunuu Kerisiano uma.</p>
	<p class="standard-indented">Ua foliga mai ua toe lalata atu foi le aai o Paraka i se isi vevesi tele, atoa ma le toto masa’a. Pei lava ona faaigoa le auauna a le Atua, “O oe ea, o le tagata faatigā ia Israelu?” na faapena foi ona molia sese le auauna a le Atua i Paraka. Ua toe faate’aina foi le aai o Paraka mai le ekalesia, ma ua faasāina foi ona toe faia ai o ni sauniga faalelotu. Ua toe tuumuli atu foi Hasi i lona nuu. Ua faamutaina nei le molimau sa ia faia ma le faamaoni, mai le pulelaa o lona falesa i Peteleema. Peitai, o se pulelaa sili a’e ua fuafuaina nei e le Atua e tuuina mai ai lana molimau mo atunuu Kerisiano uma, sei oo lava i le aso e tuuina atu ai lona ola, e molimau ai mo le upu moni.</p>
	<p class="standard-indented">Sa tāloina se fono a le ekalesia e faia i Konesetane, ina ia fo’ia ai mala ua fesoua’ina ai Europa atoa. O le mana’oga o le tupu o Sikisemane na tāloina ai lenei fono e Ioane le Luasefulu Tolu, se tasi o pope fetaua’i e toatolu. E lei mana’o Pope Ioane i se fono tele a le ekalesia, ona o lona fefe ne’i su’esu’eina lana amio ma ana faagaioiga uma, e se komisi su’esu’e. Peitai sa fefe tele o ia e tetee atu i le mea ua finagalo i ai Sikisemane, le ao o malo o le taupulega.</p>
	<p class="standard-indented">O mata’upu autū na fia talanoaina i lea fono, o le fevaevaea’iga lea i totonu o le ekalesia, atoa ma le lia’iesea o a’oa’oga uma ua latou faaigoa o mea taufaasese. O le pogai lea na poloa’iina ai foi ma isi pope fe’aina’i e toalua, faapea ma Hasi le ta’ita’i sili o a’oa’oga fou, ina ia latou oo uma atu i luma o lenei fono. O lo la popole ifo i lo la saogalemu, na le oo atu ai isi pope e toalua i le fono, ae na auina atu i ai ni o la sui. E ui lava o Pope Ioane na tāloina le fono, na alu atu o ia i lenei fono ma ni atuvalega. Na i ai lona masalosaloga ua mana’o le tupu e faia se fono ina ia ave’esea ai le tofi pope mai ia te ia, ma faasalaina ai o ia ona o ana amioleaga ua ta’uvalea ai le tofi, atoa ma amioletonu uma na ia faia ina ia maua ai e ia le tofi. Ae ui lava i nei atugaluga uma, sa ulufale atu o ia ma le mamalu tele i le aai o Konesetane, ua faafeao atu o ia e epikopo aupito maualuluga uma o lana vaega, ma ua muli’auloa atu ai le toatele o isi o le au mautofi. Ua alu atu nei se solo tele a le aufailotu ma alii mamalu o le aai o Paraka, atoa ma le motu o tagata e toatele, ina ia faafeiloa’i i le solo a Pope Ioane. Ua tietie mai nei o ia i luga o se fata o lo o tau’aveina e ni faamasinosili se toafa, a’o luga a’e o lona ao ua i ai se faamalu auro. Na muamua atu i ona luma le faatusa o le tino o Keriso, ma sa atili ai le mamalu ma le matagofie o le solo, ona o la’ei taugata ma le felanulanua’i o le vasega o katinale ma alii sili.</p>
	<p class="standard-indented">O le taimi lava foi lea ua taulalata mai ai i Konesetane le malaga a Hasi. Na ia iloa lelei fitā ma faigatā ua lamatia ai nei lona ola. Sa ia faamavae atu i ana uo e peiseai latou te le toe feiloai, ma sa ia malaga atu ma lona lagona ua savalia nei e ia le ala e i’u atu ai i le susunuolaina o ia. E ui lava <span type="pagebreak" id="calibre_link-133" title="82" class="pagebreak">[82]</span> sa ia maua ni tusi poloa’i mai le tupu o Pouimia, faapea Sikisemane le ao o malo o le taupulega, auā lona puipuiga mai ona fili, sa faia fuafuaga uma a Hasi ma lona lagona ua latalata mai lona oti.</p>
	<p class="standard-indented">O upu nei o se tusi na ia tusi atu ai i ana uo i Paraka: “O’u uso e, ua ou alu ese nei ma se tusi mai le tupu auā lo’u puipuiga mai le toatele o o’u fili sauā i le olaga nei. Ua ou faamoemoe i lo’u Faaola, o le Atua e Ona le malosi uma lava. Ou te faamoemoe o le a Ia faafofoga ia outou talosaga, ma Ia tuuina mai Lona faautauta ma Lona poto i lo’u gutu ou te tautala atu ai, ma ou manumalo ai ia i latou. Ou te tatalo foi ina ia foa’i mai Lona Agaga Paia Na te faaauupegaina a’u i Lana upu moni, ina ia mafai ai ona ou tu atu ma le malosi ma le lototele, e fetaia’i ai ma faaosoosoga, ma falepuipui, faapea foi ma le oti pe afai o Lona finagalo lea. Na puapuagatia Keriso mo i latou na Ia alofaina. E le tatau la ona tatou ofo, ina ua Ia tuuina mai ia i tatou le faata’ita’iga, ina ia mafai ai ona tatou lavā o’ono faigata uma, mo lo tatou faaolataga. O Ia o le Atua, a’o i tatou o Ana mea na fai; o Ia o le Alii, o i tatou o Ana auauna; o Ia o le Tupu o le lalolagi, o i tatou o tagata faatauvaa. Peitai na puapuagatia o Ia! Aisea la o le a tatou ’alo ai mai le puapuaga, a’o le puapuaga e faamamāina ai i tatou? O le mea lea le au pele e, afai e maua ai se viiga o le Atua i lo’u oti, tatalo ina ia vave ona oo mai, ma ia ou maua le malosi ou te mausali ai i o’u puapuaga uma. Ae peitai afai o lona finagalo ina ia tatou toe feiloa’i, tatou tatalo i le Atua ina ia ou toe foi atu e aunoa ma se ila. O lona uiga, ina ia ou le natia pe faafitia se iota e tasi o le talalelei, ma mafai ai ona ou avatua se faata’ita’iga lelei e mulimuli ai o’u uso. Afai foi o le finagalo o le Atua ina ia tatou toe feiloa’i, ia avea lea ma mea e una’iina ai i tatou ina ia tatou savavali i luma ma le lototele, atoa ma le mautinoa lelei o Lana tulafono”. (Bonnechose, vol. 1, pp. 147, 148.)</p>
	<p class="standard-indented">E i ai se tasi o ana tusi na tusi atu i se patele na liua e avea ma soo o le talalelei. O lea tusi na tautala atu ai Hasi ma le agamaulalo, ma ia ta’u atu ai lona lava sese, ona o le lagona fiafia na oo ifo ia te ia talu ai lona ofuina o ni la’ei taugata, atoa ma lona faamaimauina o itula i mea le aogā. Ona ia faaopoopo atu lea o upu tima’i faapea: “Tau lava ina ia faatumulia ma faamuamua i lou mafaufau le viiga o le Atua ma le faaolataga o agaga, ae le o le sa’ilia o le tamao’aiga ma fanua. Aua nei sili atu ia te oe le teuteuina o lou maota nai lo le teuteuina o lou agaga. Ia e faasilia i mea uma le atina’e o le malumalu faaleagaga. Ia e ola faapaiaina ma ia e agamalu i ē matitiva; ma aua le soona faaaluina au mea i ni faiga’ai. Afai e te le suia lou olaga ma e ’alo’alo ese mai tu’inanau o le olaga, ou te lagona o le a oo atu se a’oa’iga tiga ia te oe, e pei ona oo mai foi ia te a’u. Ua e iloa lelei o’u talitonuga, auā na e maua a’u faatonuga talu mai lava lou tamaitiiti, ma o le mea lea o le a le faa’umi’umi atu ai le tusi. Peitai, ou te faatoga atu ia te oe, i le alofa mutimutivale o le Alii, ina ia aua e te faata’ita’i i soo se uiga faalialiavale na e vaai o o’u pa’ū i ai”. Ona tusi lea e <span type="pagebreak" id="calibre_link-134" title="83" class="pagebreak">[83]</span> Hasi upu nei i fafo o le teutusi: “Ou te talosagaina oe le uo, ina ia aua lava nei e tatalaina lenei tusi sei vagana ua e matuā mautinoa ua ou oti”. (Ibid., vol. 1, pp. 148, 149.)</p>
	<p class="standard-indented">Na vaaia e Hasi i soo se nuu na ui atu ai lana malaga, le tele o faailoga O le salalau atu ma le talileleia e tagata o ana aoaoga. Na lolofi atu tagata e faafeiloa’i ia te ia; ma sa faafeaoina o ia e alii sili ma pulenuu o nisi o aai.</p>
	<p class="standard-indented">Na maua e Hasi lona sa’olotoga atoa ina ua taunuu atu o ia i le aai o Konesetane. Na ia maua le puipuiga faalemalo mai le ao o malo o le taupulega. Ae le gata i lea sa ia maua foi se tusi faapitoa mai le pope e faailoa mai ai le puipuiga a le pope ia te ia. Peitai, e ui lava i nei folafolaga mamalu, sa le pine ae pu’eina loa lenei ta’ita’i o le galuega o le Toe Fuataiga, ma lafoina loa o ia i se ana eleelea ma le pogisa i se falepuipui, ona o faatonuga lava mai le pope, atoa ma ana katinale. Ua mavae se vaitaimi ona toe siitia lea o ia i se falepuipui i se tasi o olo aupito malosi, i le isi itu o le vaitafe o le Raina. O le falepuipui lava foi lea e tasi sa le pine ae lafoina foi i ai le pope lava ia, ina ua leai se aogā ia te ia o ana faiga faa’ole’ole. (Ibid., vol. 1, ē 247.) Ua le gata i lona mulilua ma lona fasiotitagata atoa ma lona talia o tupe e faatau ai tofiga o le ekalesia, ae na faamaonia foi i luma o le fono lona solitulafono i ni amioleaga aupito masoā, o “ni amioleaga e le tusa ai ona faa’upuina”. O le faai’uga lea a le fono, ma ua ave’esea ai loa ia te ia le tofi o le pope, ma ua lafo ai loa o ia i le falepuipui. Na faapena foi ona ave’esea le tofi pope i le isi to’alua na tauvā ma fetaua’i i le tofi o le pope, ma ua tofia ai loa se pope fou.</p>
	<p class="standard-indented">Na sili mamao atu amioleaga na agasala ai le pope nai lo soligatulafono na molia ai e Hasi le au patele, ma sa ia lapata’i atu ai ina ia latou maua se toe faafouga. Ae ui i lea, o le fono lea na latou faate’a le pope, o le fono lava lea e tasi ua latou liliu atu nei ina ia latou olopala ia Hasi. O le tuuina o Hasi i le falepuipui, na sasao a’e ai se ita tele i totonu o le malo o Pouimia. Na tusia e nisi o alii sili ma le maualuluga, ni tusi tetee i le fono ona o lenei mata’upu. Na tetee foi le tupu o malo o le taupulega i lenei faasalaga, ona o lona le fiafia i le le amana’iaina o le puipuiga faalemalo na i luga o Hasi. Peitai e ui i nei tetee, na matuā vilivilita’i fili o Hasi ina ia latou faaoo le oti ia te ia. Na latou upuia le tupu ma latou soona faamamafaina ona atuvalega, atoa ma ona tofiga i le ekalesia. Ua latou fai mai nei ni lauga uumi e faamaonia ai le le fetaui o le sa’ilia o le upu moni, mai ē ua molia i le faia o a’oa’oga sese, tusa lava po ua avatua ia i latou le puipuiga faalemalo e alii sili, po o le ao o malo o le taupulega”. O le pogai lea o lo latou manumalo. (Jacques Lenfant, History of the Council of Constance, vol. 1, p. 516.)</p>
	<p class="standard-indented">Toetoe lava oo ia Hasi le oti ona o se fiva na maua ai o ia, talu ai le namuleaga ma le susū o le ana o le falepuipui na tuuina i ai o ia. Ua <span type="pagebreak" id="calibre_link-135" title="84" class="pagebreak">[84]</span> faapena ona oo mai ai o le tino ma’i ma le tino vaivai ia Hasi, i le taimi tonu na avatua ai o ia i luma o le fono mo lona faamasinoga. Ua tu atu nei o ia ua noanoatia i filifili u’amea mamafa, i luma o le ao o malo o le taupulega. O le suafa lava o lenei tupu na ta’u maia ia te ia, e faamaonia ai le puipuiga faalemalo na aumaia ia te ia. Na faa’umi’umi lona faamasinoga. Peitai, na tumau pea Hasi i le upu moni, ma sa ia avatua se molimau faamaoni, i luma o mamalu eseese o le malo ma le ekalesia, e tetee atu ai i amioletonu a ta’ita’i o le ekalesia. Na fesiligia o ia ina ia faia lana filifiliga po o le fulitua i ana aoaoga, po o le oti. Na talia e Hasi le i’uga faamaturo.</p>
	<p class="standard-indented">Na tausia o ia e le alofa tunoa o le Atua. A’o lumana’i ai le tuuina mai o le i’uga o lona faamasinoga, na faatumuina lona agaga i le filemu mai le lagi, i vaiaso uma na ia puapuagatia ai. O upu nei o lana tusi i se tasi o ana uo: “O totonu o le falepuipui o lo o o’u tusia atu ai lenei tusi, i lo’u lima ua noanoatia, atoa ma le agaga faatalitali atonu o taeao e tuuina mai ai lo’u i’uga o le oti. ...Pe a ta toe feiloai i le filemu matagofie o le ola fou, e ala i le fesoasoani mai a Iesu Keriso, o le a e iloa ai le tele o le alofa tunoa o le Atua ua Ia faaalia mai ia te a’u, atoa ma le lelei o Lana tausiga ia te au i taimi uma o o’u puapuaga ma tofotofoga”. (Bonnechose, vol. 2, p. 67.)</p>
	<p class="standard-indented">O se miti a Hasi, i lona ana namuleaga ma le pogisa, na ia vaaia ai le manumalo o le upu moni i le lumana’i. Na ia toe vaai i le falesa na ia folafola atu ai le talalelei i le aai o Paraka, ma sa ia vaaia ai ua fufulu’ese uma e le pope ma ana epikopo, ata uma o Keriso na ia valia i puipui o lea falesa. “Na atuatuvale lona loto ona o lenei miti. Peitai, o le aso na sosoo ai na ia toe vaaia ai i lana miti, ni tagata valiata se toatele ua latou toe valia ni ata o Keriso e sili atu le tele, ma sili atu foi lo latou matagofie nai lo ata na ia valia. O upu nei na folafola mai e le au valiata i le motu o tagata na si’osi’omia i latou, ina ua mae’a la latou galuega. Fai mai i latou: ’Tuu mai la’ia le pope ma ana epikopo e o mai; latou te le mafaia ona toe tappina nei ata.’ ” Fai mai upu a Hasi ina ua ia ta’uina mai lenei miti: “Ua ou mautinoa lenei mea. E le mafai ona toe sōloi’esea foliga o Keriso. Na latou taumafai e faaumatia foliga o Keriso; peitai, e toe faafouina foliga o Keriso i loto uma, e ala i le folafolaina o le talalelei e nisi e sili atu ia te a’u”. (D’Aubigne, b. 1, ch. 6.)</p>
	<p class="standard-indented">Ua toe avatua nei Hasi i luma o le fono mo le taimi mulimuli. O se tauaofiaga mamalu ma le toatele na’ua. Ua i ai le tupu o malo o le taupulega, o ta’ita’i o malo uma o le taupulega, o sui o aloalii, o katinale, o epikopo ma patele, atoa ma le anoano o tagata o ē n a o mai e maimoa ma faalogologo i taualumaga o le aso. Ua potopoto nei mai malo Kerisiano uma, se tauaofiaga latou te molimauina le ulua’i maturo i lenei taua faa’umi’umi, o le taua ina ia maua ai e le tagata le sa’olotoga e filifili ai i mea tau lotu, e tusa ai ma lana faitalia. <span type="pagebreak" id="calibre_link-136" title="85" class="pagebreak">[85]</span> </p>
	<p class="standard-indented">Ua valaauina loa Hasi mo lana filifiliga faai’u. Na ia faailoa atu lona le fia faafitia lava o ana aoaoga. Ona taula’i atu ai lea o le pupula a Hasi i le tupu o malo o le taupulega, o le ana le puipuiga faalemalo lea na folafola mai mo ia, a ua solia nei e aunoa ma se māsiasi. Ua faapea atu Hasi, “O lo’u lava loto fuatiaifo na ou filifili ai ou te malaga mai i lenei fono, i lalo ifo o le puipuiga faalemalo, atoa ma lo’u faatuatuaina o lana afioga le ao o malo o le taupulega o lo o alalata’i mai nei”. (Bonnechose, vol. 2, p. 84.) Na faafuase’i ona mūmū ’ula’ula foliga o Sikisemane, ina ua liliu uma atu mata o le faapotopotoga ia te ia.</p>
	<p class="standard-indented">Ua folafolaina mai le i’uga o Hasi, ma ua amata nei loa lona toe sauniga. Ua faa’ofu o ia e epikopo i le ofu patele, ma a’o ia faamauluina lea ofu, sa ia faapea atu, “Na faa’ofu lo tatou Alii o Iesu Keriso e le au ositaulaga i le ofu sinasina e fai ma tauemuga, ina ua auina atu o Ia e Herota i luma o Pilato”. (Ibid., vol. 2, p 86.) Sa toe fautuaina o ia ina ia fulitua i lana molimau ma ana aoaoga. Peitai na ia faliu ma faapea atu i le motu o tagata, “Afai ou te faafitia a’u aoaoga, o le a faapefea ona ou tu atu i luma o le silafaga a le lagi? O le a faapefea ona ou fulitua i le anoano o i latou o ē na ou folafolaina i ai le talalelei? E leai; e sili atu le tāua ia te a’u o lo latou faaolataga, nai lo lenei tino augavale ua tofia nei mo le oti”. Ua auaua’i nei ona ave’esea e epikopo o ona la’ei, ma a’o faapena ona latou auaua’i atu i le faiga o a latou vaega taitasi o le toe sauniga o Hasi, sa faapena foi ona tofu i latou ma le fetuu e avatua ia te ia. Ona faai’u loa lea i lo latou tuuina i lona ulu, o se pulou pepa faala’umi’umi i luga. O lenei pulou ua i ai ni ata taufaamata’u o ni temoni, ma ua tusi faamatamata tetele ai upu: ’O le Taufaasese Sili’. Peitai na tepa a’e i le lagi Hasi ma faapea atu, “Iesu e, ou te talia ma le fiafia lenei pale o le faalumaina ona o Lou suafa, auā na faapaleina Oe i le paletuitui ona o a’u”.</p>
	<p class="standard-indented">Ua mae’a ia mea uma, ona “faapea mai loa lea o epikopo, ’Matou te tuuina atu nei lou agaga i le tiapolo’. Peitai, na tepa a’e Ioane Hasi i le lagi ma faapea atu, ’Ou te tuuina atu nei lo’u agaga i Ou aao, le Alii e Iesu, auā na e maliu mo a’u’. ” (Wylie, b. 3, ch. 7.)</p>
	<p class="standard-indented">Ua tuuina atu nei o ia i lima o tagata o le malo, ma ua ta’ita’iina atu loa o ia i le mea e faaooina ai lona oti. O se solo matuā tele na mulimuli atu ai. E selau ma selau le au fitafita, faapea le au patele ma epikopo ma katinale ua oofu i o latou la’ei tatapuvae taugata, atoa ma tagata o le aai o Konesetane ua muli’auloa atu ai. Ua mae’a nei ona saisaia o ia i le fata, ma ua saunia foi mea uma mo le tutuina o le afi. Ona latou toe fai atu lea ia Hasi e le faaooina ia te ia le oti pe afai na te fulitua i ana aoaoga. Peitai na fai atu Hasi, “O a a’oa’oga sese ou te fulitua i ai? Ou te ta’u atu ma le mautinoa e leai ma se a’oa’oga sese ua ou agasala ai. Ou te valaauina le lagi e fai ma molimau. O a’oa’oga uma na ou tusia ma ou folafolaina, na ou faia nei mea uma ina ia lavea’iina ai agaga mai le agasala ma le faafanoga. Ma o le mea lea ou te tuuina atu ai ma le olioli lo’u ola e fai ma <span type="pagebreak" id="calibre_link-137" title="86" class="pagebreak">[86]</span> faamaufaailoga o le upu moni na ou tusia ma ou folafolaina”. (Ibid., b. 3, ch. 7.) A o mumū malie a’e le afi i ona lalo, sa amata ona pese o ia i upu nei: “Iesu e, le Alo o Tavita, ia E alofa mai ia te a’u”. Na faapena ona faaauau pea o lana pese seia oo lava ina ua mou atu e faavavau lona leo.</p>
	<p class="standard-indented">E oo lava i ona fili sa matuā maofa i lona lototele. O upu nei a se tasi o le ekalesia pope na ia faamatalaina ai le oti faamaturo o Hasi faapea ma Ierome, o le na mulimuli ane. Fai mai o ia: “Na la taufai tūtūmau ma le le maluelue a’o latalata mai lo la toe taimi. Na la sauniuni atu mo le afi e pei ua la sauni atu mo se ’aiga o se faaipoipoga. E aunoa ma se leo o se tiga na faaleoina e i la’ua. A’o talali a’e le mumū o le afi, sa la pepese i ni viiga, ma sa toetoe lava le mafai e le malosi o le afi ona faamutaina a la pesega”. (Ibid., bk 3, ch. 7.)</p>
	<p class="standard-indented">Ua mae’a ona faaumatia e le afi o le tino o Hasi, ona ave lea o ona lefulefu, faatasi ma le eleele na taatia ai le lefulefu, ma ua lafo uma i le vaitafe o le Raina, ma ua faapena ona avatua ma faasalalau atu ai i le moana sausau. Na manatu faamaualuga ona fili ua latou matuā ati’esea a’a o le upu moni na ia folafolaina. Latou te lei moemiti o le lefulefu na tafea mamao atu i le moana i lena aso, o le a pei o fatu ua faasalalauina atu i atunuu uma o le lalolagi; ma o le a tutupu mai ai i atunuu eseese, ni fua se tele e molimau atu ai mo le upu moni. O le leo na faalogoina i le fale faamasino i Konesetane, ua faguaina ai ni si’uleo o le a lagonaina i augatupulaga uma o le lumana’i. Ua leai nei Hasi. Peitai e le mafai ona faaumatia le upu moni na ia maliu ai. O lona faatuatua ma lona tumau o le a faalototeleina ai nisi e toatele, latou te tutū atu ai ma le le fefefe mo le upu moni, i taimi o sauaga ma le oti. O lona oti faamaturo ua vā’ai ai le lalolagi uma i le taufaa’ole’ole ma le sauā o Roma. Na taumafai fili o le talalelei ina ia latou tineia le upu moni. Peitai ua avea a latou taumafaiga leaga, ma auala ua faalauteleina ai atili le upu moni na latou faamoemoe ia lepetia i lalo.</p>
	<p class="standard-indented">Na faatuina foi se isi fata i Konesetane mo le susunuolaina o se isi foi maturo e molimau atu ai mo le upu moni. A’o faamavae atu Ierome ia Hasi, i le taimi na alu ese atu ai Hasi mo lona faamasinoga i luma o le fono, sa apoapoa’i atu Ierome ia Hasi ina ia lototele ma ia tumau. Fai mai upu a Ierome ia Hasi: “Afai e tupu se mea ia te oe, o le a ou faavave atu mo sou fesoasoani”. Ua faalogo Ierome ua tuu Hasi i le falepuipui, ona sauni loa lea o ia e alu e faataunuu lana folafolaga. E lei i ai se puipuiga faalemalo na faalagolago i ai Ierome. Peitai na ia malaga atu, na o la’ua ma sana uo, e o atu i Konesetane. Ua la taunuu atu, ona iloa ai lea ua avea lona malaga mai, ma mea ua lamatia-gofie ai lona ola, ae aunoa ma se mea na te mafaia auā le faasa’olotoina o Hasi. Ona ia toe sola ese atu ai lea mai le aai. Peitai, na pu’e o ia ma noanoatia i filifili, ma toe faafoi mai faapagota e le au fitafita. Ua avatua nei o ia mo lona ulua’i faamasinoga i luma o le fono. Peitai, a’o taumafai atu ni ana tali i moliga <span type="pagebreak" id="calibre_link-138" title="87" class="pagebreak">[87]</span> sese ua molia ai nei o ia, sa taulēlagona sana tali talu ai le alalaga leotetele mai o tagata ma fai mai, “Susunu i le afi! Susunu i le afi!” (Bonnechose, vol. 1, p. 234.) Na lafo o ia i se ana pogisa o se falepuipui, ina ia faatāugāina ai o ia e ala i le saisaitia o ia i filifili, i se tulaga e oo ai ia te ia le oi ma le tigā tele. Na o le falaoa ma le vaiauli na fafagaina ai o ia. Ua mavae ni nai masina o fai pea nei uiga sauā, ona oo ai lea ia Ierome se ma’i na lamatia ai lona ola. Ua atuatuvale nei ona fili, ina ne’i vave oti Ierome. O lea ua tonu ai loa ina ia faamāmā lana faasalaga. Ae ui i lea, na sili atu i le tausaga o i ai pea Ierome i lea falepuipui.</p>
	<p class="standard-indented">E lei taunuu le mea na manana’o i ai ta’ita’i pope ina ua oti Hasi. Na tupu le ita o le toatele ona o le soliga o le puipuiga faalemalo sa tatau ona malu ai Hasi. O le mea lea na manatu ai le fono o le a le susunuolaina Ierome i le taimi nei, ae o le a taumafai e fai faamalosi se auala na te fulitua ai i ana a’oa’oga ma ona talitonuga. Ua aumaia nei o ia i luma o le fono, ma ua avatua i ai le faitalia na te filifili ai pe fulitua i le upu moni, po o le susunuolaina i luga o le fata. Ana ofoina mai ia te ia nei mea e lua i le amataga o lona taimi i le falepuipui, semanū o se meaalofa le oti pe a faatusatusa atu i sauaga na faatāugāina ai lona tino mo lenei taimi umi. Peitai o lenei ua vaivai lona tino i ma’i, atoa ma le mamafa o sauaga i le falepuipui. Ae le gata i lea, o le mafatia o lona loto i le popole, ma le fā’atu talu ai le faa’umi’umi o lona leiloa o lona i’uga, atoa ma lona nofo valavala ma ana uo, ma le loto ua vāivai talu ai le oti o Hasi. O nei mea uma ua solofa ifo ai le malosi o Ierome, ma ua ia ioe atu ai loa na te gaua’i atu i le finagalo o le fono. Ua ia ta’utino atu nei o le a ia pipii mau atu i le talitonuga faaKatoliko. Ua ia ta’utino atu foi na te talia le faai’uga a le fono e faaleaogaina ai a’oa’oga a Uikilifi ma Hasi, sei vagana ai “upu moni paia” na la folafolaina. (Ibid., vol. 2, p. 141.)</p>
	<p class="standard-indented">Na manatu Ierome o le a avea lea ma auala e tineia ai le musumusuga a le Agaga, ma sao ai o ia mai lona oti. Peitai a’o nofo o ia na o ia i lona ana, na oo ifo ia te ia se vaaiga matuā manino o lana mea ua fai. Na ia mafaufau ia Hasi ma lona faamaoni ma lona lototele, ma ia faatusatusa atu i ai lona lava fulitua ma lona faafitia o le upu moni. Na ia manatunatu i le Matai faalelagi na ia ta’utino na te auauna i ai, le Matai o Le na maliu tiga i le satauro talu ai o ia. A’o lumana’i lona fulitua i le upu moni, sa maua le filemu o lona mafaufau, e ui lava sa tele ona puapuaga ma tiga. Na ia maua lea filemu o le mafaufau ona sa ia mautinoa o lo o ia faia le finagalo o le Atua. Peitai, o lenei ua le maua se mapu o lona mafaufau talu ai lana mea ua fai. Na ia iloa e i ai foi isi mea o le a manana’o ta’ita’i pope na te teena ma fulitua i ai, ina ia talia atoatoa ai o ia e Roma. E foliga mai o le pa’ū a’ia’i le i’uga o le auala ua ia laasia nei. O lea na fai ai loa lana filifiliga - o le a na le teena lona Alii ona o sina vaitaimi puupuu o sauaga ma tiga.</p>
	<p class="standard-indented">E lei umi ae toe aumaia loa o ia i luma o le fono. E lei faamalieina le au <span type="pagebreak" id="calibre_link-139" title="88" class="pagebreak">[88]</span> faamasino i lana faafitiga o ana a’oa’oga i luma o le fono talu ai. Ua tasi lo latou tofo atu i le toto ina ua latou fasiotia Hasi, ma ua atili ai nei lo latou fia tagolima i nisi e pei o Ierome latou te faaoo i ai le oti. Nā o le fulitua ma le teena atoatoa o le upu moni, ua na o lea le ala e mafai ai ona sao Ierome mai le oti. Peitai, ua faia nei le filifiliga a Ierome na te tu atu ma le le fefe mo lona talitonuga ma le upu moni, ma mulimuli atu ai i le afi, i tulagavae o lona uso faamaturo.</p>
	<p class="standard-indented">Ua ia faaleaogaina nei lana faafitiga na faia i luma o le fono talu ai, ma ua ia talosagaina nei se avanoa na te faia ai se faamatalaga e uiga i lana filifiliga. Na i ai le atuvalega o le au patele ma katinale, ona o se tulaga e ono aliali mai pe a fai sana faamatalaga. O lea na latou manana’o ai e tau lava o sana ioe po o le leai foi, e faamaonia ai le sa’o po o le sese o moliga ua faasaga atu nei ia te ia. Peitai na matuā teena e Ierome nei faiga le tonu ma le le alofa, ma sa ia faapea atu ai, “E toluselau fasefulu aso o tou saisaitia a’u i se ana susū ma le palapalā ma le namuleaga, na o le ma’i na maua mai ai. Ona outou aumaia lea o a’u i o tou luma, ona outou faatagaina lea o o’u fili e fai a latou faamatalaga, ae na tou mumusu e faatagaina sa’u faamatalaga e fai. Afai tou te atamamai, afai o outou o malamalama o le lalolagi, ia outou faaeteete ne’i outou agasala i le faia o filifiliga amioletonu ma le le sa’o. O a’u ua na o se tagata tino vaivai. E leai se tāua o lo’u ola. O la’u upu na fai atu ina ia outou faaeteete ne’i outou faia ni filifiliga amioletonu, ou te le’i faia lea upu ona o so’u manatu ia te a’u, a’o outou.” (Ibid., vol. 2, pp. 146, 147.)</p>
	<p class="standard-indented">Na i’u lava ina talia lana talosaga. Na tootuli ifo loa Ierome i luma o ona faamasino, ma tatalo atu i le Atua ina ia pulea e le Agaga Paia ona manatu ma ana upu uma, ina ia leai se upu e tasi na te faia e ese ai nai le upu moni, ma le tusa ai foi ma le amio a lona Matai. Na faataunuuina ia Ierome i lena aso le folafolaga a le Atua na faia i Ona ulua’i soo, ina ua Ia fetalai atu ia i latou: “E ta’ita’iina atu foi outou i luma o alii ma tupu ona o a’u. ...Pe a latou tuuina atu outou, aua tou te popole pe faapefea, pe se a foi tou te fai atu ai; auā e foa’iina mai ia te outou i lea lava ituaso, se upu tou te fai atu ai. Auā e le o outou e tautala atu ai, a’o le Agaga o lo outou Tama e tautala mai ai i totonu ia te outou”. Mataio 10:18-20.</p>
	<p class="standard-indented">O upu a Ierome na oo ifo ai le agaga faagaeetia ma le ofo i le aofia, e oo lava i ona fili. E tausaga atoa na faatāugāina ai lona tino i le mafatia, a o lona mafaufau i le fā’atu. O le pogisa o le ana na le mafai ai ona ia faitau i se tusi, pe iloa atu foi se mea. Peitai, na tuuina atu ma le malosi ma le manino na’ua ana tali, pei lava o se tasi na tele ni ona avanoa e su’esu’e lelei ai. Na ia faatepaina le au faalogologo i le toatele o tagata paia ua mavae atu, o ē na faasalaina e faamasino amioletonu. Toetoe lava tofu le augatupulaga ma i latou o ē na faalumaina ma tuulafoa’ia a’o latou galulue mo le siitia a’e o la latou augatupulaga, ae na faamaonia mulimuli ane sa tatau ona ave ia i latou le mamalu ma le faaeaina. E oo lava ia <span type="pagebreak" id="calibre_link-140" title="89" class="pagebreak">[89]</span> Keriso na faasalaina o Ia e pei o se tagata amioleaga, e se faamasinoga amioletonu.</p>
	<p class="standard-indented">O le taimi na faafitia ai e Ierome ana aoaoga, o le taimi lava foi lea na ia ioe atu ai i le tonu o le faai’uga ma le faasalaga na faia ia Hasi. Peitai ua ia folafola atu nei lona salamō i lea itu, ma ua ia molimau atu nei i le amiotonu ma le amio paia o Hasi. Fai mai upu a Ierome: “Na ma masani lelei ma Hasi talu mai lona tamaitiiti. O ia o se tagata paia ma le amiotonu, ma e sili ona lelei. Peitai, e ui lava i lona amiotonu, sa faasalaina o ia. ...O le mata’upu ia te a’u, ou te faasilasila atu nei ua ou sauni foi a’u mo le oti. O le a ou le fefe i sauaga ua saunia mo a’u e o’u fili ma le au molimau pepelo. O lo o sau le aso latou te tali atu ai i lo latou taufaa’ole’ole i luma o le faamasinoga a le Atua, o Le e le mafai ona ’olegia”. (Bonnechose, vol. 2, p. 151.)</p>
	<p class="standard-indented">Ona sosoo lea ma ana upu e faatatau i lona faafitiga o le upu moni. Fai mai o ia: “Talu mai lo’u tamaitiiti, e leai se agasala ua ou faia e sili atu lona mamafa ma lona matuitui i lo’u mafaufau, nai lo le agasala na ou faia i totonu o lenei potu pagatia, ina ua ou ioe ma malie i le faai’uga amioletonu na faia ia Uikilifi, atoa ma le maturo paia o Ioane Hasi, lo’u matai ma la’u uo. Ioe! ou te faasilasila atu mai le ta’ele o lo’u agaga, lo’u mafatia ma lo’u māsiasi, ona o lo’u faafitia ma lo’u ta’usalaina o a la’ua aoaoga, talu ai lo’u fefe i le oti. O lea ou te faatoga atu ai i le Atua Silisili Ese, ina ia alofa ma faamagalo mai a’u agasala, ae maise lava lenei agasala aupito sili ona inosia.” Ona tusi atu lea o lona lima i le au faamasino ma faapea atu i ai ma le le fefe: “Na tou faasalaina Uikilifi ma Ioane Hasi, e le ona ua la faia o ni a’oa’oga e ese ai mai a’oa’oga a le ekalesia, ae ona ua la tetee ma faailoa mai le amioletonu o le tele o faiga a le aufailotu, e pei o lo latou faalialiavale ma lo latou faamaualuga, atoa ma amioleaga uma a le au epikopo ma patele. Ma, ou te fia faaopoopo lo’u leo i mea uma na la faamaonia, mea uma e le mafai ona latou faafitia.”</p>
	<p class="standard-indented">Na Faalavelaveina Ierome a’o faia lana faamatalaga. Ua gatete tino o le au epikopo ma patele i le ita, ma ua latou valaau mai: “Se a se toe aogā o nisi faamaoniga? O lea ua tatou vaavaai atu nei i le tagata aupito sili ona faama’a’a o le au a’oa’o sese!”</p>
	<p class="standard-indented">E lei popole ai Ierome i lo latou pesi mai e pei o se afā. Na ia valaau atu: “Oi, tou te manatu ea ou te fefe i le oti? Ua atoa le tausaga o tou saisaitia a’u i se ana namuleaga e sili atu lona mata’utia nai lo le oti. Ua sili atu lo tou sauā ia te a’u nai lo le sauā o se Iutaia, po o se Take, po o se faapaupau, ma e i ai fasi aano o lo’u tino ua paia ma to’u’ulu ese atu mai o’u ivi, talu ai le mata’utia o le ana na tou taofia ai a’u. Peitai ou te lei faameo pe faitio, ona e le talafeagai lea mea ma se tagata e tele sona loto. Ae ui i lea, e maofa lo’u loto i ni faasalaga sauā ma faiga faapaupau faapenei ua tou faia i se Kerisiano!” (Ibid., vol. 2, pp. 151-153.) <span type="pagebreak" id="calibre_link-141" title="90" class="pagebreak">[90]</span> </p>
	<p class="standard-indented">Ona toe pesi mai foi lea o le to’atama’i o le aufailotu ia te ia, ma ua faanatinati ai loa ona toe ave’ese atu Ierome i le falepuipui. Peitai na i ai nisi i le tauaofiaga, o ē na ootia o latou loto a’o latou faalogologo i ana faamatalaga, ma sa latou naunau ina ia lavea’iina o ia mai le oti. Ua alu atu nei i le falepuipui se asiasiga a le vasega a epikopo ma katinale, ina ia latou faatauanau atu ia Ierome, ina ia gaua’i i le finagalo o le fono. Ua latou faataatia atu nei i luma o Ierome ni manuia se tele e fai ma taui pe a ia ioe e le toe faasagatau ia Roma. Peitai, na le maluelue ai Ierome, e pei lava o lona Matai ina ua ofoina atu i ai e le tiapolo malo ma mamalu uma O le lalolagi.</p>
	<p class="standard-indented">Ua tali atu Ierome: “Afai tou te maua se faamaoniga o lo’u sese mai Tusitusiga Paia, ona ou ta’utino atu lea o le a ou fulitua i a’u aoaoga”.</p>
	<p class="standard-indented">Ona tali mai lea o se tasi o ona fili: “O lona uiga ea e ao ona fuaina mea uma i nei Tusitusiga Paia? A’o ai e malamalama i nei tusitusiga sei vagana ua faamatala mai e le ekalesia?”</p>
	<p class="standard-indented">Ua tali atu Ierome: “O le fea e ao ona tatou faatuatuaina? O uputuu a tagata, po o le talalelei a lo tatou Faaola? E lei faatonuina e Paulo i latou na ia tusi i ai, ina ia savavali i uputuu a tagata. Fai mai le upu tusia a Paulo, ’Ia su’esu’e outou i tusi.’ ”</p>
	<p class="standard-indented">Ona toe sau lea o le tali a se tasi o ona fili ua faapea mai: “Faia’oga o mea sese! Ua ma’imau le taimi umi na ou fesoasoani atu ai ia te oe. Ou te vaai atu o le tiapolo lava lea ua una’iina oe”. (Wylie, bk. 3, ch. 10.)</p>
	<p class="standard-indented">E lei umi ae faia loa lona faai’uga. Ua ta’ita’i atu nei o ia i le mea lava e tasi lea na susunuola ai Hasi. Na savali atu o ia ma pese, ma sa vaaia i ona foliga le olioli ma le filemu. Ua taula’i atu nei lana vaai ia Keriso, ma ua ia le toe mata’u ai nei i le oti. Ua laa atu nei i ona tua le tagata faaoosala na te faamumūina le afi i lalo ifo o le fata fafie, ona faapea atu lea i ai o Ierome, “Aua e te matamuli, ui mai i o’u luma e faamumū ai lau afi. ’Ana ou fefe. semanū ou te le tu atu faapenei”.</p>
	<p class="standard-indented">O ana toe upu a’o sasao a’e le afi i ona itu uma, o se tatalo na ia valaau atu ai: “Le Alii e, le Tama e Ona le malosi uma lava, ia E alofa mai ia te a’u, ma faamagalo mai a’u agasala, auā ua E silafia lo’u naunau i Lau upu moni”. (Bonnechose, vol. 2, p. 168.) Ua le toe lagona atu lona leo, ae na memumemu pea ona laugutu i lana tatalo. Ua mae’a le galuega a le afi, ona ave lea o ona lefulefu, faatasi ma eleele na taatia ai le lefulefu, ma ua lafo i le vaitafe o le Raina, e pei lava ona faia i le lefulefu o Hasi.</p>
	<p class="standard-indented">Na faapena ona fano o avesulu faamaoni a le Atua. Ae peitai, e lei mate ai le malamalama o le upu moni na la folafolaina - o le malamalama lava lea o la la molimau lototele. E pei lava ona le mafai e tagata ona latou faafoi i tua le la i lana taamilosaga, e faapena foi ona le mafai e se tasi ona taofia le vavala mai o le malamalama o lea aso tele, lea ua amata lava ona tatafa mai i luga o le lalolagi.</p>
	<p class="standard-indented">Na sasao a’e i totonu o Pouimia le ita na’ua o le toatele, ona o le sala oti <span type="pagebreak" id="calibre_link-142" title="91" class="pagebreak">[91]</span> na oo ia Hasi. Na lagona e le atunuu uma ua tupu lea faalavelave talu ai le loto leaga o le au patele ma epikopo, faapea ma le taufaa’ole’ole o le tupu o malo o le taupulega. Na latou faailoa atu o Hasi o se faia’oga faamaoni o le upu moni, ma sa latou molia i le fasiotitagata le fono lea na faia le poloa’iga ina ia faaoo ai le oti ia Hasi. Ua atili ai nei ona toatele tagata ua latou fia faalogo i ana aoaoga. O le poloa’iga faapope foi na susunuina ai tusitusiga a Uikilifi. Peitai, o ni vaega uma o nei tusitusiga na sao mai le afi ona sa natia e tagata, ua ava’e uma nei i luga ma ua latou su’esu’e i ai, ma faatusatusa i le Tusi Paia, po o se vaega o le Tusi Paia na latou maua. Na faapena ona ta’ita’ia le toatele latou te talia le upu moni.</p>
	<p class="standard-indented">E lei nonofo filemu fili o Hasi ina ua latou matamata atu i le tuputupu a’e ma le manuia o le galuega na ia amatalia. Ua tutū faatasi nei le pope ma le tupu o malo o le taupulega, ina ia matuā olopalaina lenei tala’iga fou, ma ua auina atu loa i Pouimia vaega’au a Sikisemane.</p>
	<p class="standard-indented">Peitai ua tula’i mai nei se faaola na te ta’ita’ia le aufitafita a le malo o Pouimia. O ia lea o Sisika, o se tasi o taitai’au aupito mata’alia ma le agavaa i lena augatupulaga. O ia lava foi lea e lei leva ona amatalia le taua ae po atoatoa loa lana vaai. Na tutu atu ma le le fefefe tagata o lenei atunuu, e tetee atu i vaega’au aupito sili ona malolosi, ona sa latou faalagolago i le fesoasoani mai a le Atua. E le gata i lea, sa latou talitonu e sa’o ma amiotonu la latou mata’upu. E lei faamanuiaina taumafaiga e tele a le ao o malo o le taupulega, ina ia faaumatia ai le atunuu o Pouimia, e ala i lona auina atu i ai o lea vaega’au ma lea vaega’au. Peitai na o le toilalo ma le māsiasi na oo i nei osofa’iga uma. Ua le iloa e soo o Hasi ma tagata Pouimia se fefe, ma sa matuā leai se mea e ono manumalo atu ia i latou. Ua mavae ni nai tausaga talu le amataga o le taua ae maliu loa le taitai’au lototele o Sisika. Peitai ua suitulaga mai ai nei Pokopia, o se taitai’au lototele foi ma le atamai, ma atonu e sili atu foi lona agavaa i nisi itu, nai lo Sisika.</p>
	<p class="standard-indented">Na manatu fili o tagata Pouimia ua latou maua se avanoa lelei latou te manumalo ai ia Pouimia, ona ua maliu lo latou taitai’au tauaso. Ua poloa’iina nei e le pope se osofa’iga tele i soo o Hasi ma le malo o Pouimia. Ua toe faapotopotoina foi se vaega’au tele na’ua, auā le osofa’iga o Pouimia. Peitai na o le toilalo matagā na latou maua. Ua toe poloa’iina foi se isi osofa’iga. Ua faapotopotoina nei mai malo Katoliko uma o Europa o fitafita, o tupe, faapea auupega, auā lea osofa’iga tele. Na lolofi atu le toatele latou te lagolagoina lenei taumafaiga faalepope, ma lo latou talitonuga ua lata mai le i’uga o soo o Hasi, le au tala’i o mata’upu ua latou faaigoa o a’oa’oga sese. Ua ulu atu nei se vaega’au tele i Pouimia, ma lo latou talitonuga ua i o latou lima le manumalo. Peitai ua tula’i mai foi ma le le fefefe tagata Pouimia e tetee mai i lenei itutaua tele. Ua taufai agai atu nei itu e lua e faafetaia’i e le tasi le isi, sei oo ina ua na o se vaitafe nei ua va a’i itutaua e lua. “Sa sili na’ua le malosi ma le toatele o le <span type="pagebreak" id="calibre_link-143" title="92" class="pagebreak">[92]</span> itu’au a le pope, ma sa tatau ai loa ona latou laga atu i le isi ituvai, e fetaui ai ma tagata Pouimia na latou siitau mamao mai nei i ai. Peitai ua na o na latou tutū nei ma sioa atu i le au fitafita a Pouimia”. (Wylie, bk. 3, ch. 17.) Ona faafuase’i lea ona oo ifo o le fefe ma le mata’u tele i luga o lenei itutaua tele. Ua malepe nei ma ta’ape’ape le itu’au a le pope, e pei ua faata’ape’apeina e se malosi e le mavaaia. E toatele na’ua i latou o le itu’au a le pope na faaumatia e le vaega’au a tagata Pouimia. E le gata i lea na tuliloaina e tagata Pouimia lenei itu’au tele a’o latou sosola i le fia ola, ma e tele na’ua se vete na latou maua mai ai. O lona uiga ua le o le mativa a’o le tamao’aiga ua maua e tagata Pouimia talu ai lenei taua.</p>
	<p class="standard-indented">Ua mavae ni nai tausaga ona toe fuafuaina lea o se isi foi osofa’iga i lalo ifo o le poloa’iga a le pope fou. Pei lava ona faia muamua, ua toe faapotopoto nei foi o fitafita, o tupe, faapea ma auupega, mai atunuu Katoliko uma i Europa. E maoa’e ni taui na ofoina atu ina ia faatosina mai ai nisi e toatele mo lenei taumafaiga fitā. Ua ofoina atu o le a maua le faamagaloga atoatoa o amioleaga, ma soligatulafono mamafa uma, a soo se tasi e ofo mai mo lenei osofa’iga. Ua ofoina atu se taui tele i le lagi, mo i latou uma o le a maliliu i le taua. O ē o le a faaolaina mai le taua na ofoina atu i ai le mamalu, atoa ma le tamao’aiga mai le taua. Ua faapena ona toe faapotopotoina o se isi itutaua tele a le pope, ma ua latou laasia loa le tua’oi, ma ulu atu ai i le laueleele o Pouimia. Ua solomuli nei le vaega’au a tagata Pouimia, ma ua faapena ona atili loloto ai i totonu o Pouimia le mea ua oo atu nei i ai le itu’au a le pope. Ua faapena foi ona manatu le fili ua i o latou lima le manumalo. Peitai ua oo nei i le itula e taofia ai le solomuli o le vaega’au a Pokopia, a ua latou liliu atu loa e fai le taua ma le fili. Ona faato’ā iloa ai lea e le fili o lo latou sese, a’o latou faatalitali mo le pa’O mai o le vaega’au a Pouimia. A’o faalogoina e au a le fili le gogolo o le aga’i mai o le vaega’au a Pouimia, sa faafuase’i ona toe oo ifo ia i latou o le fefe ma le mata’u tele, e ui lava latou te lei vaai tino i fitafita a Pouimia. Ua taufai lafoa’i nei a latou auupega ae sola le tagata ia i le mea e ono sao ai, ua le gata i fitafita, a ua faapena foi i taitai’au atoa ma alii sili. Na fiu le sui o le pope e toe tau faapotopoto mai lana vaega’au, a ua le mafaia e ia se mea. Na ia faia le mea sili na te mafaia, peitai na i’u lava ina tatafe atu ai ma ia i le tafeaga a le au sosola i le fia ola. Ua matuā toilalo a’ia’i lava le itu’au a le pope, ma ua faapena ona toe pa’ū atu ai foi i lima o tagata Pouimia se isi vete e tele na’ua.</p>
	<p class="standard-indented">O le faalua lea ona auina atu i Pouimia o se itutaua tele na faapotopotoina mai toa ma fitafita o atunuu aupito malolosi i Europa atoa, ma a’otauina ma faa’auupegaina i latou mo le taua. A’o le faalua foi lea ona latou sosola i le fia ola, mai fitafita a se atunuu itiiti ma le vaivai, ae aunoa ma se auupega na faaaogaina. O se faatinoga lava lea o le mana faalelagi. E le o se galuega a se tagata na pa’ū faafuase’i ifo ai le fefe ma le mata’u i au a le fili. O le Atua o Le na lafotuina au a Farao i le Sami <span type="pagebreak" id="calibre_link-144" title="93" class="pagebreak">[93]</span> Ulaula, o Le na faaumatia au a Mitiana i lima o Kitiona ma lana to’atoluselau, o Le na nutipalaina au faamaualuluga a Asuria i se po e tasi, o Ia lava lea ua Ia toe faaloaloa mai Lona aao e olopalaina ai le tagata fiapule ma le sauā. “Ua latou matuā matata’u i lea mea sa leai se mea e matata’u ai; auā na faata’ape’apeina e le Atua o ivi o le na tolauapi mai ia te oe; na faamāina i latou auā ua inoino le Atua ia te i latou”. Salamo 53:5.</p>
	<p class="standard-indented">Ua lagona nei e ta’ita’i pope le le aogā o lo latou faaaogaina o ala faafitafita ma faiga fai faamalosi. O lea ua latou taumafaia ai loa ni faiga faa-upufai. Ua faia nei se tuutuuga e foliga mai ai ua avatua se sa’olotoga o mea tau lotu i tagata Pouimia, a’o le mea moni lava, ua faalataina ai i latou ina ia latou oo atu ai i lalo ifo o le pule a Roma. E fa ni mea na manana’o tagata Pouimia ina ia muai faataunuuina ona latou faato’a ioe atu lea i se leleiga ma Roma. Muamua, aua nei faatulafonoina le folafolaina o le Tusi Paia ma le talalelei. Lona lua, ia faatagaina soo se tagata ekalesia ina ia ai i le areto ma inu i le uaina o le faamanatuga, ma ia faaaogaina le gagana Pouimia i taimi o tapua’iga. Lona tolu, ia le toe tau’aveina e le aufailotu se pule po o ni tofiga faalemalo. Ma lona fa, ia tasi le faamasinoga e faamasinoina ai le aufailotu faatasi ma isi tagata o le atunuu, i lalo ifo o faamasino a le malo. Na i’u lava ina “malilie ta’ita’i pope ina ia talia vaega uma e fa o le talosaga a tagata Pouimia. Peitai, na taofia e ta’ita’i pope le āiā latou te faauigaina ai ma faatinoina ai vaega uma e fa o lea talosaga. Na latou fai mai o lea āiā e taofia i lima o le fono. O le uiga moni lava o lea faa’upuga, na o le pope ma le ao o malo o le taupulega e ā la’ua lea āiā”. (Wylie, bk. 3, ch. 18.) Sa osia ai loa se feagaiga i luga o nei tuutuuga, ma sa faapena loa ona maua ai e Roma i auala tau faa’ole’ole ma uiga taufaasese, o mea sa na le mafaia ona maua i auala faafitafita ma taua. Pei lava ona tuuina e Roma ana lava faauigaga i a’oa’oga a le Tusi Paia, o le a faapena foi ona feliua’i ma faauiga e Roma soo se vaega o le talosaga a tagata Pouimia, ina ia tusa ai ma ana lava fuafuaga.</p>
	<p class="standard-indented">E toatele nisi i Pouimia sa latou iloa ua faalataina i latou ma lo latou sa’olotoga e ta’ita’i pope, ma sa latou le fia ioe i lenei feagaiga. Na faapena ona oo mai ai o fe’ese’esea’iga ma fevaevaea’iga i tagata Pouimia, ma i’u atu ai lava i lo latou fetaua’i ma le fefasia’i ia i latou lava. O nei fefasia’iga na maliu ai le ta,itai’au lototele o Pokopia, ma ua faapena ona mou atu ai o sa’olotoga o tagata Pouimia.</p>
	<p class="standard-indented">Ua avea nei Sikisemane ma tupu o Pouimia. O ia lava lea na ia faalataina Hasi ma Ierome, ma ua ia sagai atu nei na te fausia a’e le malosi faapope i totonu o Pouimia, e ui lava na ia tautō na te lagolagoina āiā tatau a tagata o lea malo, i mea tau tapua’iga. Peitai, e leai se mea tele na ia maua i lana auauna faamaoni ia Roma. E luasefulu tausaga o faatumulia lona olaga i avega mamafa ma le faigata. Na faaaluvaleina ana vaega’au, ma sa tafe uma atu ai tupe a lana taupulega talu ai se tauiviga <span type="pagebreak" id="calibre_link-145" title="94" class="pagebreak">[94]</span> faa’umi’umi ma le le aogā. Na o le tasi le tausaga na ia nofoia ai le nofoalii o Pouimia ae maliu loa o ia, i se vaitaimi tonu na toetoe ai lava pa’ū atu lea malo i se taua i le va o ona lava tagata. Na o le luma ma le amioleaga o lo o manatua ai e ona tagata le igoa o Sikisemane.</p>
	<p class="standard-indented">Sa le faaitiitia misa ma taua i totonu o Pouimia. Ua toe osofa’ia foi Pouimia e vaega’au mai fafo, ma sa fesoua’iina pea le atunuu i fevaevaea’iga. O ē na faamaoni pea i le talalelei, ua latou fetaui nei ma ni sauaga mata’utia.</p>
	<p class="standard-indented">A’o inu o latou uso i le uaina o a’oa’oga sese talu ai lo latou ioe i le feagaiga ma Roma, na piimau atu pea nisi i Pouimia i le upu moni, ma latou faatūina ai loa se ekalesia fou ua latou faaigoaina o le “Au uso Tuufaatasi”. Na o upu faamalaia ma fetuu na oo mai ia i latou nei, talu ai lo latou faatūina o lenei ekalesia fou. Peitai, e lei maluelue ai lo latou faatuatua. O le vaomatua ma ana na latou maua i ai se lafitaga mai sauaga, ma o inā na faaauauina ai lo latou potopoto faatasi mo le faitauina o le afioga a le Atua, ma lo latou tapua’i atu ia te Ia.</p>
	<p class="standard-indented">Ua latou auina atu faalilolilo ni a latou avefe’au i lea atunuu ma lea atunuu, ma sa latou iloa ai o lo o i ai se “toaitiiti i lea aai ma lea aai, o ē o lo o faamaoni pea i le upu moni, ma o lo o tuliloaina foi e sauaga, e pei lava foi o i latou. O nei lava foi avefe’au faananā na latou iloa ai o lo o i ai se aulotu o lo o savavali pea i le Tusi Paia, ma ua leva ona latou tapua’i faapea i totonu o atumauga o le Alepa, ma latou tetee atu ai faapena i tapua’iga ifo i tupua ma faiga amioletonu a Roma”. (Wylie, bk. 3, ch. 19.) O ia tala na latou maua ai le olioli tele, ma sa faapena ona amatalia ai loa ni a latou fesoota’iga ma tagata Kerisiano Ualetenese.</p>
	<p class="standard-indented">E ui lava i le pogisa o le po o lo latou sauaga, na onosa’i pea ma tūtūmau tagata Pouimia, ma latou faatalitali ma le naunauta’i, e pei o nisi o lo o tepa atu i le itu i sasa’e a’o latou faatalitali mo le vavala mai o le taeao. “Na feagai i latou ma ni aso leaga. Peitai na latou manatua ni upu na mua’i faia e Hasi, ma sa tautala ai foi Ierome. Fai mai ia upu: ’E mavae se senituri atoa, ona faato’ā tafa mai ai lea o ata o lea aso.’ O nei upu i soo o Hasi, ua pei o upu a Iosefa ina ua ia fai atu i ona tagata na nofo pologa i Aikupito ma faapea atu: ’O le a ou oti, a’o le Atua, e asiasi mai lava o Ia ia te outou, ma aveina a’e outou ai le nuu nei’. ” (Ibid., bk. 3, ch. 19.) “O tausaga tau faai’u o le senituri lona sefululima, na molimauina ai le tuputupu malie a’e o aulotu a le Auso Tuufaatasi. E ui lava sa latou feagai ma sauaga, sa latou olioli pea i lo latou filemu pe a faatusatusa atu i sauaga na oo i nisi o o latou uso. E oo atu i le amataga o lona sefuluono o senituri ua atoa le lua selau a latou aulotu i totonu o Pouimia ma Moreivia.” (Ezra Hall Gillett, Life and Times of John Huss, vol. 2, p. 570.) “E ma’eu le toatele o ē na totoe ma sao mai le afi atoa ma le pelu, ma ua mafai ai ona latou molimauina le tafa mai o ata o lena aso na valo’ia e Hasi”. (Wylie, bk. 3, ch. 19.) <span type="pagebreak" id="calibre_link-146" title="95" class="pagebreak">[95]</span> </p>
</div>
</div>


<div class="calibre1" id="calibre_link-10">
<div class="chapter" id="calibre_link-628">
	<h2 class="chapterhead">Mataupu 7&mdash;O Le Vavae’ese O Luteru Mai Roma</h2>
	<p class="standard-indented">Na taulamua ma tulaga ese Matini Luteru ia i latou uma o ē na tofia e le Atua latou te ta’ita’ia le ekalesia mai le pogisa o mea faapope, i le malamalama o le upu moni. O lea tonu lava le tagata mo lena vaitaimi ona sa leai ma se isi na fefe ai Luteru. Na o le Atua lava na mata’u o ia i ai, ma sa na le talia foi se faavae o se talitonuga faalelotu, e ese ai ma le Tusi Paia. E le gata i lea, o ia o se tagata faamaoni ma le finafinau, o se tagata filigā ma le vilivilita’i, ma sa faia e le Atua e ala ia te ia le galuega tele o le toe fuata’iga o le ekalesia, atoa ma le faamalamalamaina o le lalolagi.</p>
	<p class="standard-indented">Na tupu a’e Luteru i se aiga mativa, pei lava o ulua’i avefe’au o le talalelei. O se aiga faatauvaa ma le le amana’ia i Siamani na faavae a’e ai lona olaga itiiti. Na maua tupe mo lana a’oga i le galuega faatauvaa a si ona tamā, o le faigaluega lea i aso taitasi, i se maina na eli ai le koale. Na mana’o lona tamā ina ia avea Matini o se loia; peitai na finagalo le Atua ina ia avea o ia o se tasi o le au tufuga i le malumalu tele ua auaua’i malie a’e nei lona tino mai, a’o faagasolo mai lea senituri ma lea senituri. O le fuafuaga a le Atua poto na ui mai ai Luteru i se a’oga o mea fitā ma se olaga mativa, ina ia sauniunia ai o ia mo le tofi ua filifilia o ia i ai.</p>
	<p class="standard-indented">O se tagata loto mau ma le sogasogā tele lona tamā, ma o se tagata e tautala sa’o ma tu malosi, ma e le gaua’igofie. Na savali ma le faamaoni o ia e tusa ai ma ona talitonuga, tusa lava po o le a le i’uga e oo i ai. O lona faautauta lelei na ia vaai ai ma le masalosalo i a’oga faapatele. O le mea lea na ia ita tele ai ina ua ulufale Luteru i se a’oga faapatele, e aunoa ma se ioega mai ia te ia. E lua atoatoa ni tausaga na mavae faato’ā faia se leleiga i le va o lenei tamā ma lona atalii; peitai e lei suia ai lona taofi e uiga i a’oga faapatele.</p>
	<p class="standard-indented">E lei manatu faatauvaa mātua o Luteru i le a’oa’oga o la la fanau. Na la taumafai ina ia a’oa’oina i latou i le mata’u i le Atua, ma le savavali tonu e tusa ai ma uiga lelei faa-Kerisiano. Na masani ona faalogo Luteru o faia talosaga a lona tamā ina ia le galo i lona atalii le suafa o Ieova, ma ia i ai se aso e mafai ona fesoasoani ai lona atalii i le faalauteleina o Lana upu moni. E ui lava i lo latou mativa ma le le tagolima, sa lei faatamala nei <span type="pagebreak" id="calibre_link-147" title="96" class="pagebreak">[96]</span> mātua soo se avanoa a’oa’oina ai le amio, atoa ma le mafaufau o la la fanau. Sa le fiugofie nei mātua i le faia o lo la faata’ita’iga ina ia avea la la fanau o ni tagata e ola aogā, ma ola faapaiaina. O lo la tausisi tele ma le faamaoni i tapulaa o le amio lelei, na masani ai ona faia ma le soona sauā o la faata’ita’iga faa-mātua. Peitai e ui lava na lagona e Luteru e i ai ni mea na sasi pe sese ai ona mātua, sa itiiti ifo mea na ia faameo ai, nai lo a’oa’oga lelei na ia maua mai ia i la’ua.</p>
	<p class="standard-indented">Sa fetaia’i Luteru ma ni faiga soonafai ma le sauā i le a’oga na auina o ia i ai i lona tamaitiiti. O le matitiva tele o ona mātua na oo ai lava ina alu Luteru ma pese fano atu i lea fale i lea fale, ina ia maua ai sana mea’ai, a’o ia savali atu mai lo latou nuu i le aai na tu ai le aoga. Sa masani o ia ma le matelaina i le fia’ai. E tele ni talitonuga faanuupo na salalau i lea vaitaimi na faatumulia ai o ia i le fefe. Na masani ona ia ta’oto ma le faanoanoa ma le gatete o ona tino i le po, pe a ia manatu i le sauā o le Atua, o ia o se faamasino le alofa, se tupu e mata’utia lona to’asa.</p>
	<p class="standard-indented">Ae ui lava i le tele o mea na ono faavaivai ai lona taumafai, sa tulimata’i atu pea Luteru i le tapulaa maualuga faaleamio, atoa ma le tapulaa maoa’e o le mafaufau ua tosina atu nei i ai lona loto. Na ia galala mo le poto; e le o le poto papa’u e tupu mai ai le faalialiavale, a’o le poto moni, le poto aogā e auauna atu ai mo isi.</p>
	<p class="standard-indented">O le 18 o ona tausaga na ulufale atu ai Luteru i le Iunivesete o Erefata. E oo atu i lea vaitaimi o lona olaga, ua tau feololo le tulaga o lo latou aiga, ma ua foliga manuia mai ai le lumana’i mo ia. O le galulue malosi o ona mātua, atoa ma lo la faaeteete ma le fai faatatau lelei, ua la maua ai nei se fasitupe feololo, ma ua mafai ai nei ona la avatua ia te ia le fesoasoani na ia mana’omia. O le faautauta o nisi o ana uō, ua tau faaitiitia ai le faanoanoa ma le fefe na pogisa ai lona mafaufau, talu ai mea na a’oa’oina ai o ia i lona tamaitiiti. Na ia sagai atu loa e sa’ili ma le filiga le poto mai le autusitala aupito popoto o lea vaitaimi, ma sa ia teulotoina a latou a’oa’oga loloto, ma avea lea ma ala na faalauteleina ai lona lava poto. E ui lava foi i le soona sauā o ona ulua’i faia’oga, sa le natia ai le ma’ai o lona mafaufau. Lenei la ua fai si ese’esega o le tulaga ua oo i ai, ua atili ai foi le saosaoa o le tuputupu a’e o lona poto. Sa le pine ae tulaga muamua o ia i lana a’oga talu ai lona loto matala, atoa ma le lelei ma le ma’ai o lona mafaufau, faapea lona ma’elega ma lona sogasogā. O lona faautauta na faapaleina ai lona poto, ma ua atili ai ona ma’ai lona mafaufau ma sa’o ai ana filifiliga, ma ua saunia lelei atu ai o ia mo faafitauli o lo o loma o lona olaga.</p>
	<p class="standard-indented">O le mata’u i le Atua na mafai ai ona tumau faamaoni Luteru i lana filifiliga, ma ta’ita’ia atu ai o ia i se olaga agamalu ma le loto maulalo i luma o le Atua. Na ia lagona pea lava lona le mafai o se mea e aunoa ma le fesoasoani mai o le Alii, ma o lea na ia faamuamua ai i taeao uma le tatalo, atoa ma ana talosaga lēleoa i soo se taimi o le aso, mo le ta’ita’iga <span type="pagebreak" id="calibre_link-148" title="97" class="pagebreak">[97]</span> ma le faatasi mai o le Atua. Na masani ona faia e Luteru upu nei: “E faigofie ona saunia o lau lauga pe a sa’o ona faia o lau tatalo”. (D’Augigne, bk. 2, ch 2.)</p>
	<p class="standard-indented">Na te’i ua tau ane Luteru i se Tusi Paia Latina a’o faia ni ana su’esu’ega i le faletusi o le iunivesete. Faato’ā vaai lava lea o ona mata i se tusi faapea. E lei iloa e Luteru e i ai se tusi faapea i le lalolagi. E i ai ni vaega o Tusi Evagelia ma tusitusiga a Paulo na masani ona faalogo tagata o faitauina e le aufailotu i taimi o tapua’iga. Ma sa manatu Luteru o le Tusi Paia atoa lena. A’o lenei ua ia faato’a tepa i le atoaga o le afioga a le Atua. Sa ia tago atu ma le mata’u ma le maofa ma ua ia susu’e i ona laupepa paia. Sa tātāvale lona fatu a’o ia faitau mo le ulua’i taimi i upu o le ola, ma ia faapea ifo: “Ma’imau pe ana auina mai e le Atua se tusi faapea mo a’u”. (Ibid., bk. 2, ch. 2.) Sa i ona autafa agelu a le Atua, ma sa faapupulaina atu ia te ia oloa tāua o le upu moni, ina ua sulugia o ia i ave o le malamalama mai le nofoalii o le Atua. Ua leva ona ia te ia le popole nei le fiafia mai le Atua ia te ia. Peitai o lenei ua faato’ā oo ifo ia te ia se lagona loloto e uiga i lona tulaga moni, o ia o se tagata agasala.</p>
	<p class="standard-indented">O le naunau faamaoni o Luteru ina ia sa’oloto o ia mai le agasala ma ia maua sona leleiga ma le Atua, o mea ia na mafua ai lana filifiliga ina ia ulu atu i se a’oga faapatele, ma tuuina atu ai o ia e ia lava, i se olaga faamonike. Na faatonuina o ia i totonu o lea a’oga na te faataunuuina ni tiute aupito maulalo ma le faatauvaa, e pei o le aisi atu mai lea fale i lea fale mo mea’ai. O le vaitaimi tonu lea i le olaga o le talavou e matuā faigata ai tele ona faia o ni tiute maulalo faapea. Ma o le faataunuuina o ni tiute maulalo faapea, na oo ifo ai le māsiasi tele i ona lagona faaletagata. Ae ui i lea na onosa’i lava lona mā, ona sa ia talitonu o nei mea uma e ao ona faataunuuina talu ai ana agasala.</p>
	<p class="standard-indented">Na faaaoga e Luteru mo ana su’esu’ega soo se itulā lava na avanoa ai o ia mai le faiga o ona galuega. E tele taimi na fao ai e ana su’esu’ega itula na tatau ona ia moe ai. E oo lava i le taimi na ’ai ai sana mea’ai faalēlava, sa ia mana’o lava foi ina ia faaaoga ia taimi mo ana su’esu’ega. E leai se mea na sili atu i le manatu o Luteru nai lo le su’esu’eina o le afioga a le Atua. Na ia tau ane i se Tusi Paia o nonoa i se filifili, i le puipui o le fale na latou nonofo ai, ma o inā sa masani ona ia fo’ifo’i i ai. A’o tuputupu a’e pea le loloto o lona malamalama e uiga i le leaga o ana agasala, sa faapena ona taumafai Luteru ina ia maua e ia le malologa ma le faamagaloga, e ala i ana lava galuega. Sa tu’i e ia lona ola ona o ana taumafaiga uma, ina ia faatoilalo ai uiga leaga o lona loto, ina ia maua ai e ia se mapusaga ua siliga ona maua mai lona olaga faamonike. O nisi o mea na ia tu’i ai lona ola o anapogi ma le faalāina, o le faia o talosaga i le po atoa, ma lona sasa ia te ia lava. E leai se mea na ’alo ai Luteru ona o lona naunau ina ia ausia e ia le loto mamā, e mafai ai ona ia tu atu ma le amiotonu i luma o le Atua. Fai mai lana tala i se taimi mulimuli ane, “E le <span type="pagebreak" id="calibre_link-149" title="98" class="pagebreak">[98]</span> mafai e upu ona faamatalaina mea na ou tu’i ai lo’u ola. Ai lava o a’u le patele aupito sili ona paia. Ana i ai se patele na te maua le lagi ona o ana galuega faamonike, ou te ta’u atu e leai lava se isi e sili atu ia te a’u. Ana se’i faa’umi’umi pea lea tulaga mo se isi vaitaimi umi, semanū e oo lava i le oti ou te le faafiti ai”. (Ibid., bk. 2, ch. 3.) Na alu le tele o lona malosi, ma sa masani foi ona ia matapogia talu ai lona tu’i faapea o lona ola, ma e lei toe foi atoatoa mai lava lona malosi talu ai nei taumafaiga. Ae ui lava i nei taumafaiga uma, e lei maua ai lava e lona agaga se mapusaga. Na i’u lava ina oo ifo ia te ia le lagona ua leai sona faamoemoe.</p>
	<p class="standard-indented">Ina ua foliga mai ai ia Luteru ua leai sona faamoemoe, na saunia ai e le Atua se uō e avea o se fesoasoani mo ia. O lea uō o Topisi, o se tagata e ola faapaiaina. Na faamanino atu e Topisi le afioga a le Atua i le mafaufau o Luteru, ma ia fai atu ia te ia ina ia sōla le vaai ifo ia te ia lava, ma sōla le faatāugāina o lona tino talu ai le solia o le tulafono a le Atua, a ia tepa a’e ia Iesu le Faaola, o Le faamagalo agasala. “Sōia e te faataugā i lou tino talu ai au agasala. Lafoa’i atu oe lava i aao o le Faaola. Faatuatua ia te Ia, faalagolago i le amiotonu o Lona soifuaga, atoa ma le togiola e ala i Lona maliu. ...Faalogo i le Alo o le Atua. Na liutagata o Ia ina ia mautinoa ai lou maua o le alofa faalelagi. Ia e alofa atu i Le na ulua’i alofa mai ia te oe”. (Ibid., bk. 2, ch. 4.) Na faapena ona tima’i atu o lenei avefe’au o le alofa. Na lagona e Luteru le loloto ma le tāua o nei upu. Ua tele ni ana tauiviga na fai ona o ni talitonuga ua leva ona faasespina ai o ia. Peitai ua ia manino nei i le upu moni, ma ua maua ai loa se mapu e lona agaga mafatia.</p>
	<p class="standard-indented">Ua mae’a le faau’uga o Luteru e fai ma patele, ona valaauina loa lea o ia mai le nofoaga faamonike ina ia fai ma porofesa i le Iunivesete o Vitenipeki. O ina na ia sa’ili’ili ai i le afioga a le Atua, e ala i lona a’oa’oina o gagana na ulua’i tusia ai le Tusi Paia. Ua amata nei ona ia faia’oga i le Tusi Paia. Na talia ma le fiafia e le motu o tagata ana a’oa’oga mai tusi Evagelia, ma tusi a Paulo, faapea ma Salamo. Na una’iina o ia e lana uō o Topisi, o lona ta’ita’i lava foi lea, ina ia ia folafolaina le afioga a le Atua mai le pulelaa. Sa faaletonu Luteru ona o lona manatu ifo, o ai ia o le a ia tautala atu ai e fai ma sui o Keriso i luma o tagata. Na faa’umi’umi se tauiviga i le mafaufau o Luteru e uiga i lenei mata’upu, ma i’u ai lava ina ioe atu o ia talu ai le faatauanau mai pea o ana uō ia te ia. Ua avea nei Luteru o se toa o le Tusi Paia, ma sa ia te ia le poto ma le faautauta mai le Atua. Sa le emo se mata o le au faafofoga ona o le lelei o lana folafola, ma sa manino le faalogo ma ootia loto o tagata, ona o le malosi ma le naunauta’i o ana lauga.</p>
	<p class="standard-indented">E oo mai i lea vaitaimi o lo o avea lava pea Luteru o se tasi o atalii moni O le ekalesia pope, ma sa lilo i lona manatu o le a i ai se suiga o lea tulaga. O le ta’ita’iga a le Atua na ia asiasi atu ai i Roma. A’o faia lenei savaliga umi, sa ia maua ni ana malologa i nofoaga faamonike i le auala. <span type="pagebreak" id="calibre_link-150" title="99" class="pagebreak">[99]</span> Na matuā maofa lona loto i le tamao’aiga atoa ma le mamalu ma le oa taugata na ia vaai i ai i se tasi o nofoaga faamonike i Italia. E tele se oa matupe na maua e nei monike, ma sa mafai ai ona latou nonofo i ni maota maoa’e ma le matagofie, ma sa latou oofu i ni la’ei faatupu, ni la’ei aupito taugatā, ma aai i taumafa na o ē mau’oloa latou te maua. Na oo ifo le tiga ma ni masalosaloga loloto i le mafaufau o Luteru a’o ia faatusatusa atu nei mea uma, i le mativa ma le faigata o lona lava olaga. Ua amata nei ona fememea’i le mafaufau o Luteru.</p>
	<p class="standard-indented">Ua ia vaai atu nei i le taatia mamao mai o le aai o Roma, le aai e taatia i luga o mauga e fitu. O le ootia o lona loto na ia faapa’ū faō ifo ai loa i le eleele ma ia alaga atu: “Roma paia e, ou te ofo alofa atu ia te oe”. (Ibid., b. 2, ch. 6.) Ua ia ulu atu nei i le aai, ua ia asiasi atu i malumalu ese’ese ma faalogologo atu i tala faafagogo na peseina mai e patele, ma sa ia faataunuuina sauniga uma e pei ona masani ai. Na ia vaaia i soo se mea na ia asiasi i ai, ni vaaiga na faatumulia ai o ia i le tiga ma le maofa na’ua. Na ia vaaia le amioleaga i totonu o soo se vasega o le aufailotu. Na ia faalogo i ni tausuaga ma ni upu pa’a’ā mai gutu o patele ma epikopo, ma ia maofa i lo latou faalēmata’u ua oo lava i le faiga o le misisā. A’o ia femiomica’i faatasi ma tagata atoa ma le aufailotu, na faapena ona ia vaai ai i le tele o le amioleaga, ma le faamalieina o tuinanau maulalo uma. Na te lei vaaia se ola faapaiaina i soo se mea na ia asiasi i ai; na o le faalumaina o le Atua ma Lona suafa. O lea na ia tusia ai upu nei: “E faigata ona outou talitonu i le tele o amioleaga ese’ese o lo o faia i Roma. Tou te faato’ā talitonu lava pe a outou vā’ai tino ma faalogo i ai. Ua tonu ai le upu e pei ona masani ai le toatele, fai mai, “Afai e i ai se mea e ta’u o Seoli, o inā tonu lava o lo o tu ai Roma, ma o inā le tō e le gata e pogai mai ai itu’aiga amioleaga uma”. (Ibid., b. 2, ch. 6.)</p>
	<p class="standard-indented">Na i Roma se ala faasitepu na ta’ua o le Ala faasitepu o Pilato. Fai mai le tala o le ala faasitepu lava lea na uia e le Faaola i le po na Ia tuua ai le potu faamasino o Pilato, ma sa faavavegaina le aumaia o lenei ala faasitepu mai Ierusalema i Roma. E lei leva ona faia se poloa’iga na folafola mai ai e le pope le faamagaloga o agasala, mo soo se tasi na te a’ea lea ala faasitepu i ona tulivae. A’o faapena ona a’ea ma le naunauta’i e Luteru lenei ala faasitepu i ona tulivae, sa faafuase’i ona peiseai ua ia faalogo i se leo e pei o se faititili, ma e peiseai o lo o tautala mai lea leo ia te ia ma faapea mai: “E ola le tagata amiotonu i le faatuatua”. Roma 1:17. Na tu a’e ai Luteru i luga, ma faanatinati ese atu loa mai lea mea ma le agaga māsiasi. Ma e lei toe galo ia Luteru le malosi o upu o lea mau. Ua manino nei ia te ia le sese na’uā o le faalagolago i galuega a le tagata mo le faaolataga, atoa ma le tāua o le faatuatua tasi atu i le amiotonu a Keriso. Lenei ua faapupulaina ona mata; e le toe tapunia lava ona mata i a’oa’oga sese faapope. Na liliu ese ai lea, ona mata atoa foi ma lona loto mai ia Roma. O le amataga lava lea o le tete’aga i le va o Luteru ma le <span type="pagebreak" id="calibre_link-151" title="100" class="pagebreak">[100]</span>  <span type="pagebreak" id="calibre_link-152" title="101" class="pagebreak">[101]</span> ekalesia, sei oo ai lava i lona vavae’ese atoatoa mai ma le ekalesia pope.</p>
	<p class="standard-indented">Ua taliu mai nei Luteru mai lana malaga i Roma, ma ua faae’e atu loa ia te ia e le Iunivesete o Vitenipeki, se faailoga maualuga (tikeri) e ta’ua o le D.D. (Doctor of Divinity). O se faailoga maoa’e lenei i mea tau le Tusi Paia. Ua ia maua nei se sa’olotoga mo le su’esu’ega o le Tusi Paia e pei ona ia naunau i at. Na faia sana tautinoga na te su’esu’e ma le faaeteete ma folafola atu ma le faamaoni le afioga a le Atua i aso uma o lona ola, ae le o upu ma poloa’iga a pope. Ua le gata nei o ia o se patele ma se faia’oga porofesa, a ua faae’e atu nei ia te ia le pule e avea ai o ia o le sāvali o le Tusi Paia. Ua valaauina nei o ia e avea ma leoleomamoe na te fafagaina le lafu mamoe a le Atua, o ē ua galala i le fia aai ma le fia inu i le upu moni. Na ia folafola atu ma le mautinoa e le tatau ona talia e le au Kerisiano soo se a’oa’oga sei vagana ua faavaeina lea a’oa’oga i luga o le papa mausalI o le afioga a le Atua. Na sasa tonu lava le mamafa o nei upu i le faavae o le pule faapope. Na i totonu foi o nei lava upu le aano ma le autū o le galuega o le Toe Fuata’iga.</p>
	<p class="standard-indented">Na iloa e Luteru le mata’utia o le faasilia o poloa’iga ma a’oa’oga a tagata i luga a’e o le afioga a le Atua. Sa ia le fefe i lona tu atu e tetee i su’esu’ega ma a’oa’oga a le au popoto ua pogai mai ai le le talitonu o le toatele i le Atua, atoa ma filosofia ma talitonuga sese ua leva ona saisaitia ai o tagata. Na ta’u atu e Luteru le le aogā o nei su’esu’ega, atoa ma mea leaga e ono fananau mai ai. Na ia sa’ili’ili auala na te liliu mai ai mafaufau o tagata mai a’oa’oga taufaasese a le aupopoto ma le aufailotu, ae liliu atu i le upu moni e faavavau e pei ona folafola mai e perofeta ma le au aposetolo.</p>
	<p class="standard-indented">E taua na’ua le fe’au na ia folafola atu i le toatele o ē na lolofi atu i le fia faalogo i ana lauga. Faato’ā faalogo lea o o latou taliga i ni a’oa’oga matagofie faapea. O le talalelei e uiga i le alofa o le Faaola, le folafolaga mautinoa o le faamagaloga, ma le filemu e ala i Lona toto, o a’oa’oga ia na latou maua ai le olioli, ma fanau mai ai se faamoemoe e faavavau i totonu o o latou loto. O le malamalama o lenei moll ua tutuina nei i Vitenipeki, o le a susulu malie atu, sei oo lava ina sulugia ai tulimanu uma o le lalolagi i lona pupula, ma o le a faateleina le malosi o lea pupula sei oo atu lava i le i’uga o mea uma.</p>
	<p class="standard-indented">Peitai e le mafai ona nonofo faatasi le malamalama ma le pogisa. E le mafai e se tagata ona pupulu le finauga i le va o le upu moni ma a’oa’oga sese. O lo tatou taumafai e lagolago ma puipui i le tasi, o lo tatou tu’ipala lava foi lea ma fasi ma lafotu i le isi. O le Faaola lava Ia na fetalai mai: “Ou te lei sau e avatu le filemu, a’o le pelu”. Mataio 10:34. O ni nai tausaga talu ona tatalaina le galuega o le Toe Fuataiga, na fai ai se faamatalaga a Luteru e faapea: “Ua le ta’ita’ia a’u e le Atua, a ua Ia tuleia a’u i luma. Na te tau’aveina a’u, ma ua ou le pule ai ia te a’u lava. Ou te mana’o ina ia ou ola filemu; peitai ua lafoa’i a’u i totonu o finauga ma taua ma fouvalega”. <span type="pagebreak" id="calibre_link-153" title="102" class="pagebreak">[102]</span> (D’Aubigne, b. 5, ch. 2.) Ua oo nei la i le taimi e tulei ai o ia i totonu o le taua.</p>
	<p class="standard-indented">Ua leva ona faaaoga e le Ekalesia Roma le alofa tunoa o le Atua e fai ai a latou su’egatupe. Ua fai ma masani a ē suitupe ona fai o a latou fefaataua’iga i autafa o fata faitaulaga a le Ekalesia Roma, ma sa faalogoina ai le fe’ei ma le pisapisaō o le au faatau i fefaataua’iga. Ua faatau i tupe le faamagaloga o agasala, ina ia su’e ai tupe mo le fausiga o se malumalu tele na ta’ua o le malumalu o Sagato Peteru i Roma. O se poloa’iga a le pope na fai ai nei faagaioiga uma. O lona uiga o tupe mai mea le tonu o le a faaaoga nei e fausia a’e ai se malumalu mo tapua’iga i le Atua; o lona maatulimanu o le a faataatia e ala i tupe e maua mai le amioleaga! Peitai o mea na faaaoga e Roma e atia’e ai lona malosi ma lona tamao’aiga, o mea lava foi ia na afua mai ai le tetee aupito iloga i lana pule ma lona malosi’aga. O mea lava ia na faapogai mai ai le manuia o le tetee a fili o le Ekalesia Roma, ma faapogai mai ai le taua na lūlūina ai le nofoalii o le pope, ma taupa’ū ai le palealii na i lona ao.</p>
	<p class="standard-indented">O Teseli le igoa o le avefe’au faapitoa a le pope na auina atu i Siamani na te faagaioia le faatauina i tupe o le faamagaloga o agasala. O se tagata faalemanuia lea tagata o Teseli. Na faamaonia lona faia o ni amioleaga matagā na solia ai tulafono faalemalo, atoa ma le tulafono a le Atua. Na faamaonia foi lona solasola mai faasalaga o ana amioleaga, a’o lenei ua galue o ia mo le faalauteleina o fuafuaga su’etupe ma faiga faalemanuia a le pope. Sa leai se mā po o se matamuli o Teseli i le faiga o ana pepelo ma le faiga o ana tala na fatu ina ia faasespina ai tagata Siamani, ae maise o ē faigofie, o ē lei a’oa’oina, ma ē na i ai talitonuga faanuupo. Ana ia i latou le afioga a le Atua, semanū e le faaseegofieina i latou faapea. Ma o le pogai tonu lava lea na taofia ai e le Ekalesia Roma le Tusi Paia mai tagata, ina ia taofia ai i latou i lalo ifo o le pule a le pope, ina ia faigofie ai ona fai su’egatupe mo le faalauteleina o le tamao’aiga ma le oa ma le malosi o ona ta’ita’i.</p>
	<p class="standard-indented">Na faapenei ona faia o le galuega a Teseli. A taunuu atu o ia i se aai, ona muamua lea o se avefe’au na te folafola atu faapenei, “O le alofa tunoa o le Atua, atoa ma le tamā paia ua toetoe lava oo mai i o outou faitoto’a”. (D’Aubigne, b. 3, ch. 1.) Ma sa talileleia e tagata lenei amioleaga taufaasese, ua peiseai o le Atua lava Ia lenei ua afio mai ia i latou mai le lagi. Ua alu atu nei le solo tele i le falesa, ona alu a’e loa lea o Teseli i luga o le pulelaa ma folafola mai ai faapea, o le faatauina o le faamagaloga, o le meaalofa aupito tāua lea a le Atua. Ua ia folafola atu afai e te faatauina se pepa o le faamagaloga, o le pepa lava lena e faamaonia ai ua faamagaloina soo se agasala e te mana’o e fai i soo se aso, ma e le toe mana’omia foi se salamō. Ae le gata i lea, ua ia folafola atu i ni upu susua e faapea, e i ai le malosi o le pepa o le faamagaloga e faaolaina ai, e le gata i ē o lo o ola, ae faapea foi e ua oti. Pe a pa’u ifo ai <span type="pagebreak" id="calibre_link-154" title="103" class="pagebreak">[103]</span> lau tupe i totonu o le pusatupe o faamagaloga, o le a sa’oloto ai loa mai pulekatolio le agaga o le ua oti, ma lele atu ai loa o ia aga’i i le lagi.</p>
	<p class="standard-indented">A’o vaai Simona Makasa i le faiga o vavega a le au aposetolo, na oo ifo ia te ia le mana’o na te fia faataua i tupe le mana e fai ai vavega. Peitai na tali atu i ai Peteru ma faapea atu, “Ia fano lau ario faatasi ma oe, auā ua e manatu e faatau le mea foa’ifua a le Atua i tupe”. Galuega 8:20. Peitai na talisapaia e le motu o tagata le faamagaloga ua ofo atu nei e Teseli. Na tafe mai le auro ma le ario i totonu o lana pusatupe. E faigofie ona maua o se faaolataga e faatau i tupe, nai lo le faaolataga e mana’omia ai le salamō ma le faatuatua, atoa ma le galue naunauta’i e tetee atu ma manumalo ai i le agasala.</p>
	<p class="standard-indented">Na i ai ni tagata paia, o ni tagata a’oa’oina i totonu o le Ekalesia Roma, o ē na tetee i le tala’iga o le faatauina i tupe o le faamagaloga. E toatele nisi e lei talitonu i mea taufaasese faapea, mea e le tusa ai ma le afioga a le Atua, ma e le fetaui foi ma manatu o ē sa’osa’o o latou mafaufau. E leai ma se patele po o se epikopo na mafai ona sii a’e sona leo e tetee atu ai i lenei fefaataua’iga pi’opi’o. Peitai ua toatele nisi ua le fiafia i lenei mata’upu, ma sa latou tuufesili ma le naunauta’i po o afea o le a galue ai le Atua e ala i se tasi o Ana meafaigaluega, mo le faamamāina o Lana ekalesia.</p>
	<p class="standard-indented">E oo mai lava i lea aso, sa faamaoni pea lava Luteru i le Ekalesia Pope. Peitai na matuā le fiafia o ia ona o le tala’iga faalēmata’u a i latou na faataua pepa o le faamagaloga. E oo lava i nisi o lana aulotu na faatau a latou pepa o le faamagaloga, ma ua latou o mai nei ia Luteru la latou patele e faaali i ai a latou agasala. E le ona ua latou maua le agaga salamō ma le toe fuata’i. ae ona ua latou maua le pepa o le faamagaloga. E lei faamagaloa e Luteru se isi o i latou nei. Na fai i ai Luteru, “Afai tou te le salamō ma toe fuata’i o outou olaga, tou te fano lava ia outou agasala”. Ua fememea’i nei tagata. Ua latou toe o nei ia Teseli ma le le fiafia ona o ana pepa o le faamagaloga e le talia e la latou faife’au. Ua feita nisi ma ua latou finau atu nei e toe faafoi mai a latou tupe. Ua matuā tumu nei Teseli i le ita. Ua na faia ni fetuu malolosi, ma faatonuina ina ia faia ni afi i le ogatotonu o le aai. Fai mai o ia, “Na ou maua se poloa’iga mai le pope e susunuolaina ai i latou uma o ē tetee i ana faamagaloga paia”. (D’Aubigne, b. 3, ch. 4.) ,</p>
	<p class="standard-indented">Ua faasaga atu loa Luteru ma le le toe fefe i le faiga o lana galuega, o ia o le avesulu o le upu moni. Na faalogoina i le pulelaa lona leo o avatu ai ma le naunauta’i ni lapata’iga loloto ma le tāua. Na ia faamanino i tagata uiga matagā o le agasala. Sa ia folafola atu e le mafai e le tagata, i ana lava galuega, ona faamāmāina le mata’utia o le agasala, pe sola ese foi mai le faasalaga o le agasala. Na o le salamō i luma o le Atua, atoa ma le faatuatua ia Keriso, ua na o lea le ala e faaolaina ai le tagata agasala. E aunoa ma se isi lava auala. E le faatauina le alofa tunoa o Keriso; o se <span type="pagebreak" id="calibre_link-155" title="104" class="pagebreak">[104]</span> meaalofa foa’ifua. O lana fautuaga i tagata, ia aua ne’i toe faatauina ni pepa o le faamagaloga, a ia tepa atu i le Faaola ma Lona maliu, e ala i le faatuatua. Na ia faamatalaina tausaga o lona olaga ua faama’imau, talu ai ana taumafaiga tiga ina ia na maua le faaolataga, e ala i lona sasa ma faataugā i lona lava tino. Fai mai o ia, “Faato’ā ou maua lava le filemu ma le olioli ina ua aveese la’u vaai mai ia te a’u lava, ae tepa tasi atu e ala i le faatuatua ia Keriso.</p>
	<p class="standard-indented">A’o faifai pea le galuega faalemanuia a Teseli, na manatu Luteru ua tatau ona fai se isi osofa’iga malosi e tetee atu ai i nei amioga pi’opi’o ma le taufaasese. E le’i umi ae maua lona avanoa. Sa i ai i le malumalu i Vitenipeki ni mea tuai. Na talitonu tagata o nisi nei o mea na faaaogā e tagata paia o augatupulaga ua mavae. Na latou talitonu foi o nisi nei o ni mea totino na faaaogā e Iesu ma le au aposetolo. O le masani la i Vitenipeki, e i ai ni aso paia faapitoa na faataga ai le lautele o tagata latou te maimoa i nei mea tuai, ma o i latou uma lava latou te asiasi atu i le malumalu i Vitenipeki i ia aso paia, ma faaali ai a latou agasala, e maua e i latou le faamagaloga atoatoa o a latou agasala ma amioleaga uma. Ma sa taulēofi le malumalu i Vitenipeki i le toatele o le motu o tagata na lolofi atu i ai, i nei aso paia faailogaina. Ua loma nei la se tasi o nei aso paia - o le Aso Faailogaina mo le Aupaia Uma. Ua toe nei o se aso e tasi ona tini lea i le Aso Faailogaina mo le Aupaia Uma. Ua alu atu loa Luteru ma miomiō faatasi ma le toatele o tagata ua amata nei ona lolofi mai i le malumalu i Vitenipeki. O le taimi lea na faapipii ai loa e Luteru i le faitoto’a o le malumalu se pepa na ia tusia ai ni faamatalaga se ivasefulu- lima, e tetee atu ai i le tala’iga ma le faatauina o pepa o le faamagaloga. Na ia folafola atu foi o le a ia nofo faatali mai, i le iunivesete i le aso e sosoo ai, na te tali mai ai ia i latou uma o ē fia lulu’i pe osofa’ia soo se tasi o ana faamatalaga tusia e 95.</p>
	<p class="standard-indented">E le’i umi ae lāuiloa i le atunuu atoa nei faamatalaga tusia e 95 a Luteru. Na faitau ma saga faitau i ai le toatele, ma sa avea ma mea e tālanoa i ai tagata i tulimanu uma o le atunuu. Na avea ia talitonuga ma mea na lūlūina ai le iunivesete ma le aai atoa. Na faailoa mai e nei faamatalaga e 95 a Luteru, e lei tuuina mai lava e le Atua i le pope, po o se isi lava tagata ola le āiā po o le pule e faamagaloina ai agasala, po o le faasalaga foi o le amioleaga. O lea fāufauga atoa, ua na o se mea faa’ole’ole, o se togafiti e faamalosia mai ai tupe e ala i le faavalea o tagata i o latou talitonuga sese, o se mailei a Satani e faaumatia ai agaga o ē faalagolago i ana auala pepelo. O faamatalaga lava foi ia e 95 na faailoa mai ai, o le talalelei o le oloa aupito taua lea a le Ekalesia, ma o le alofa tunoa o le Atua e pei ona ua faaalia mai i le talalelei, ua ofofua mai lea ia i latou uma o ē sa’ili’ili i ai, e ala i le salamō ma le faatuatua.</p>
	<p class="standard-indented">Na tusia faamatalaga e 95 a Luteru i se auala na tatala atu ai le faitoto’a i soo se tasi, latou te tula’i mai ai ma faailoa mai ia te ia soo se mea ua ia <span type="pagebreak" id="calibre_link-156" title="105" class="pagebreak">[105]</span>  <span type="pagebreak" id="calibre_link-157" title="106" class="pagebreak">[106]</span> sese ai. Peitai e aunoa ma se tasi na talia lenei lu’itau. E lei umi ae tālanoa Siamani atoa i mata’upu na ia faafesiligia i ana tusitusiga. Na o ni nai vaiaso na va a’i ae faalogoina loa le leo o nei mata’upu i atunuu Kerisiano uma. O i latou uma i le Ekalesia Roma o ē na le fiafia talu ai amioletonu na faia i le ekalesia, o ē na latou matauina ma le faanoanoa le tulaga ua oo i ai le ekalesia, ae na latou le mailoa pe faapefea ona fo’ia o lea tulaga, ua latou faitau atu nei ma le olioli i mata’upu e 95 a Luteru, ma ua latou lagona ai o le si’ufofoga lava lea o le Atua. Na latou lagona ua siitia nei e le Atua Lona aao e taofia ai le malosi o galu lolo o le amioleaga, e pei ona ua fotua’i mai nei mai le nofoalii i Roma. Sa olioli malie ifo loto o alii faamasino atoa ma ta’ita’i o nuu ma itumalo, ona ua mafai ona faatuta’ia e se tasi le pule faasausili a Roma, le pule ua faasāina ai le āiā tatau a tagata e talosagaina ai se toe iloiloina o ana faai’uga.</p>
	<p class="standard-indented">Peitai na matuā matata’u le toatele, ina ua tafi’esea tala’iga pepelo ma talitonuga sese na latou faalagolago i ai, mo se to’afilemu o o latou loto. Ua sasao a’e nei le ita o le aufailotu pi’opi’o ona ua faate’ia i latou i la latou galuega o le lagolagoina o le solitulafono. Ua latou vaaia nei ua ono lamatia la latou ālamanuia, ma ua latou tula’i faatasi atu nei e una’i ma lagolago a latou mata’upu pepelo. E malolosi na’ua ma lēpopoi fili o le Failauga o le Toe Fuataiga. O nisi o a latou moliga e faapea ua oso vale ma soona vavevave Luteru. O moliga a isi e faapea o le fiapoto ma le fiailoa ua faia ai e Luteru nei mea, ae le o le ta’ita’iga a le Atua. O le tali i ai a Luteru e faapea, “Soo se isi lava e tula’i mai ma ni manatu fou, e foliga mai o ia o se tagata fiapoto, ma e manatu le toatele o ia o se tagata faatupu faalavelave. Aisea na fasiotia ai e tagata Keriso ma le au maturo? Auā na foliga mai o i latou o ni tagata fiapopoto ona ua latou le amana’ia le poto ma fautuaga a le aumatutua o lea vaitaimi. Na fasiotia i latou ona o lo latou folafolaina o ni mea fou, e aunoa ma lo latou fesili muamua i le aufai’upu ma le aupopoto i tu ma manatu faaanamua”.</p>
	<p class="standard-indented">Na ia toe tautino atu e faapea, “E le o le atamai faaletagata ua una’iina ai a’u i mea uma ou te faia, a’o le finagalo o le Atua. Afai o se galuega lenei a le Atua, o ai na te mafaia ona taofia? Ae afai e leai, o ai na te mafaia ona una’ia? E le o lo’u loto, e lē o o latou loto, po o i tatou foi, a’o Lou lava finagalo le Tamā paia e, Le o afio i le lagi”. (Ibid., b. 3, ch. 6.)</p>
	<p class="standard-indented">E moni o le ta’ita’iga a le Agaga o le Atua na amatalia ai le galuega a Luteru. Peitai e lei avea lea ma ala na tafi’esea ai e le Atua faafitauli ma tofotofoga mai le lumana’i o lenei galuega. Na pei o se lolo le pesi mai ia te ia o moliga a ona fili, faapea a latou taumafaiga ina ia faauigasesē ana upu, ma faamāmāsagia lona igoa, ma ta’uvalea ai lana amio. O nei mea uma na aafia ai o ia ma lana galuega. Na i ai lona manatu o le a olioli le aufailotu ma fiafia ta’ita’i o a’oga latou te uulima faatasi ma ia, ona o ni taumafaiga mo le toe fuata’iga. Na faalototeleina o ia talu ai tima’iga a nisi na tulaga iloga i nuu ma malo. Na ia vaai atu foi faalemafaufau i le tatafa <span type="pagebreak" id="calibre_link-158" title="107" class="pagebreak">[107]</span> mai o ata o se taeao pupula mo le ekalesia. Peitai, o lenei ua suia tima’iga faalototele i faitioga ma upu faasala. E toatele alii mamalu o le ekalesia ma le malo na latou talitonu i le moni ma le faamaoni o ana faamatalaga tusia; peitai na vave ona latou iloa e i ai ni suiga tetele e ono oo mai i le ekalesia ma le malo pe a latou talia nei upu moni. Afai o le a avatu le malamalama i tagata, o lona uiga o le ave’esea lava lea o le faavae o le pule ma le malosi o Roma, o le taofia lava foi lea o le afe ma afe o alagatupe o lo o tafe mai ai lona tamao’aiga, ma o le a matuā faaitiitia ai le soifuaga manuia ma le soifuaga faatupu o lo o ola ai nei ta’ita’i pope. E le gata i lea, afai o le a a’oa’o tagata ina ia latou filifili e tusa ai ma o latou loto fuatiaifo, ma latou vaai atu ia Keriso ua na o Ia e maua ai le faaolataga, o a’oa’oga lava ia o le a talepe ai i lalo le nofoalii o le pope, ma i’u ai lava ina lepetia i lalo la latou pule ma lo latou malosi. O le mafua’aga tonu lea na latou teena ai le malamalama na ofoina atu e le Atua ia i latou, ā ua latou tutū atu nei e pei o se itutaua e tetee atu ia Keriso ma le upu moni, e ala i lo latou teena o le avefe’au na auina mai e Keriso e aumaia ia i latou le malamalama.</p>
	<p class="standard-indented">Na gatete Luteru a’o ia manatu ifo i le tulaga ua ia oo nei i ai - ua na o ia e toatasi e faafetauia pule aupito malolosi o le lalolagi. Na tau masalosalo lona loto pe mata o le ta’ita’iga moni ea lenei a le Atua ua ia tu atu ai na o ia e tetee i le pule a le ekalesia. O upu nei na ia tusia, “O ai ea a’u ou te faatautee atu ai i le mamalu silisili o le pope, o le ua gatete ai tupu o malo ma matata’u i ai le lalolagi uma? E le mailoa e se isi le mafatia o lo’u loto i nei ulua’i tausaga e lua, atoa ma le loto ua faavaivai ma ua foliga mai ua leai se faamoemoe”. (Ibid., b. 3, ch. 6.) Peitai e lei tuulafoa’ia o ia e le Atua ina ia leai sona faamoemoe. A mou atu ai sona faalagolagomaga i tagata, o le a taula’i atu ai lana vaai i le Atua, ma iloa atu ai Lona aao malosi e mafai ona ia faalagolago i ai e aunoa ma se masalosaloga.</p>
	<p class="standard-indented">Na tusi atu Luteru i se tasi o ana uō i le galuega o le Toe Fuataiga ma ia faapea atu i ai, “Tatou te le ausia le malamalama’aga tonu o le Tusi Paia e ala i a tatou su’esu’ega ma lo tatou poto faalemafaufau. O le laasaga muamua lava e te uia o le tatalo. Ole atu i le Alii ina ia foa’i mai ia te oe i Lona alofa tunoa, le malamalama’aga moni o Lana afioga. E leai se isi e sili atu sana faamatalaina o le afioga a le Atua, nai Le na tusia ia afioga. O Ia lava na fetalai mai, ’E a’oa’oina i latou uma e le Atua’. Aua e te faalagolago i lou poto po o galuega a ou lima, ae faalagolago tasi atu i le Atua ma le galuega a Lona Agaga. Talitonu mai i le upu a le tagata ua uma ona tofo i ai”. (Ibid., b. 3, ch. 7.) O se āoga tāua lenei mo i latou uma o ē ua lagona ua valaauina i latou e le Atua e folafola atu i isi upu moni mo lenei vaitaimi. O upu moni lava ia o le a vivili a’e ai le ita o Satani, atoa ma i latou uma o ē fiafia i ana fātuga faa’ole’ole. E le lava le poto ma le malosi faaletagata e tau ai le taua ma alii o le pouliuli. <span type="pagebreak" id="calibre_link-159" title="108" class="pagebreak">[108]</span> </p>
	<p class="standard-indented">Na faamamafa mai e ona fili le tāua o tu ma uputuu, atoa ma poloa’iga ma le pule a le pope. Peitai o le Tusi Paia, na o le Tusi Paia lava, na faafetaia’ia ai i latou e Luteru. Ua latou fetaui ma ni faa’upuga na matuā le mafai ona latou tali i ai, ma sa faapena ona latou alalaga atu loa mo lona toto, e pei lava ona alalaga atu o Iutaia mo le toto o Keriso. Fai mai upu o la latou alaga, “O se tagata taufaasese ma le faalata lenei. O se agasala matuiā i le ekalesia pe a faataga se tagata taufaasese ma le inosia faapea e ola mo se isi itula. Ia fausia loa nei lava sona fata e oti ai!” (Ibid., b. 3, ch. 9.) Peitai e lei pa’ū atu Luteru i o latou lima sauā. E i ai le galuega na finagalo le Atua ia faia e Luteru, ma sa auina mai agelu a le lagi e puipui ia te ia. Peitai ua liliu atu nei le ita o Satani i le toatele o nisi na latou talia le malamalama mai ia Luteru, ma sa tutū atu ma le le fefefe i latou nei e fetaia’i ma sauaga, e oo lava i le oti.</p>
	<p class="standard-indented">E toatele nisi i itu e fa o Siamani na tosina i a’oa’oga a Luteru. O ana lauga ma ana tusitusiga na susulu atu ai ave o le malamalama, ma ua sulugia ma fagua ai le afe ma afe o tagata. Ua faifaimalie mai nei ona oo mai o se faatuatua ola, e sui a’i sauniga mamate ua loa ona saisaitia ai le ekalesia. Na faifaimalie foi ona fulitua le toatele i tu ma mata’upu faanuupo a Roma. Na faifaimalie foi ona solōia i lalo pa o talitonuga sese na va a’i tagata. Na faaaogā e Luteru le afioga a le Atua e fua a’i soo se talitonuga ma soo se aoaoga, ma sa pei le afioga a le Atua o se pelu e faatauma’ai ona itu, ma ua ati lona alu ifo i loto o tagata. Na tupu a’e i itu uma o Siamani le faanaunauga o tagata mo le faalauteleina o lo latou olaga faaleagaga. Faato’ā vaaia lea o se galala faapea mo le amiotonu i totonu o Siamani atoa. Ua leva ona faatepa mata o tagata i sauniga faaletagata ma ositaulaga faalalonei; peitai o lenei ua amata fāliu atu la latou vaai e ala i le salamō ma le faatuatua, ia Keriso o Le na faasatauroina.</p>
	<p class="standard-indented">Na atili faateleina le atuatuvale o ta’ita’i pope talu ai le toatele o tagata na faaalia lo latou fiafia i le tala’iga fou. Na maua e Luteru se tusi samania ina ia oo atu i Roma e tali ai i moliga ua faia, o ia o se tagata taufaasese. Na oo ifo i ana uō le mata’u ma le popole talu ai lenei poloa’iga. Na latou iloa lelei le tele o faigata e ono lamatia ai lona ola i totonu o lea aai amioleaga, le aai ua ’ōnā i le toto o maturo a Keriso. O lea na latou tetee ai i lona alu i Roma, ma sa latou talosaga ina ia faia lona su’esu’ega i Siamani.</p>
	<p class="standard-indented">Na i’u ina talia lenei fesuia’iga, ma sa tofia loa se sui o le pope na te faia le faamasinoga i Siamani. O faatonuga a le pope na auina atu i lea sui, na ta’u atu ai i ai e faapea, ua mae’a ona faia o le faai’uga o Luteru, o ia o se fili taufaasese. O Le mea lea na faatonuina ai le sui tofia ina ia ta’u atu ia Luteru lana agasala, ma ia saisaitia loa lava o ia e aunoa ma se toe faatali. Ae afai e tumau pea Luteru, ma afai e le mafai e le sui tofia ona pu’e ma saisai ia te ia, ua avatua nei i le sui tofia o le pope le pule na te ave’esea ai <span type="pagebreak" id="calibre_link-160" title="109" class="pagebreak">[109]</span> le puipuiga a le tulafono ia Luteru, i soo se itu o Siamani. Ua avatu foi i le sui le pule na te faate’a ai ma fetuu, ma sōloia mai le ekalesia i latou uma o ē pipii atu pea ia Luteru”. (Ibid., b. 4, ch. 2.) Ae le gata i lea, o nisi nei o faatonuga na poloa’i atu ai le pope i lona sui, ina ia lia’ina ma tafi’esea ai a’oa’oga taufaasese ua pesi mai e pei o se faama’i. Soo se isi lava, tusa lava po o le a lona tulaga i le malo po o le ekalesia, (se’i vagana ai le ao o le malo), ia faate’a ma le ekalesia, pe afai latou te le pu’e ma tuuina mai Luteru ma ona soo, ina ia faailoa atu i ai le tauimasui ma le to’asa o Roma.</p>
	<p class="standard-indented">O lea ua faaalia tonu mai lava i inei le agaga moni o faiga faapope. E aunoa ma se uiga faa-Kerisiano, po o se amiotonu foi faaletulafono, e aliali mai i nei poloa’iga uma. Na vāvāmamao ma Roma le mea sa i ai Luteru; ma sa na le maua se avanoa na te faia ai se faamatalaga po o se faamalamalama’aga e uiga ia te ia ma lona tulaga. Peitai a’o lei faia se su’esu’ega po o se faamasinoga, o lenei ua mae’a ona faia o lona faai’uga - o ia o se fili taufaasese. Ma, o le aso lava e tasi ua avatu ai ia te ia o le apoapoa’iga, o le ta’usalaina, atoa ma lona faai’uga. Ma ua faia nei mea uma e le tagata ua fai mai o ia o le tamā paia, o le pule sili e toatasi i le ekalesia ma le malo, o ia e tonu atoatoa ona ala, ma e leai sana agasala!</p>
	<p class="standard-indented">Ina ua mana’omia tele ai e Luteru se faamafanafanaga ma ni fautuaga a se uō faamaoni, na auina atu ai e le Atua Melanetone i Vitenipeki. E talavou, e matamuli, e le gaoiā lea tagata. Peitai o lona faautauta lelei ma lona poto lautele, o lona agavaa i le tautala, atoa ma ona uiga mamā ma le amio sa’o, o nei uiga uma na aloa’ia ma faaeaina ai o ia i manatu o le lalolagi. Pei lava ona maoa’e ona agavaa ma ana taleni, na faapena foi le maoa’e o lona agamalu ma lona le gaoiā. Sa le pine ae avea o ia o se tasi o soo faamaoni o le talalelei, o se tasi foi o uō faamoemoeina a Luteru, ma o se tasi o ona faalagolagomaga. Ua avatu nei le agamalu, le faautauta, ma le faimeamae’a o Melanetone, ma ua tuu faatasi ma le loto tele ma le ’aumalosi o Luteru. Na avea lo la galulue faatasi o se faaopoopoga malosi i le galuega o le Toe Fuataiga, ma sa avea lea o se fiafiaga ma se faalototele ia Luteru.</p>
	<p class="standard-indented">Na maua le tonu o le a faia le faamasinoga o Luteru i Okisepeki, ma sa sauni atu loa i ai Luteru mo lana sopo umi. Na i ai ni atugaluga o nisi pe mata e saogalemu ai Luteru i lenei malaga umi. Na salalau tala faapea e i ai nisi o le a latou pu’e ma fasiotia Luteru i le ala, ma sa faapena ona augani atu ana uō e aua le alu o ia i Okisepeki. Na latou faufautua atu e lelei lona tuua o Vitenipeki mo sina vaitaimi, ae sa’ili lona saogalemu i ē o lo o naunau e puipui ia te ia. Peitai na tumau lana filifiliga na te le tuua le mea ua tuuina o ia i ai e le Atua. Na manatu o ia e ao lava ona tausisi ma le faamaoni i le upu moni, tusa lava po o a matagi malolosi e pesi mai ia te ia. Fai mai lana tali, “Ua pei a’u o Ieremia, o se tagata o fefinaua’iga ma feteena’iga. Peitai o le faateleina o a latou faamata’u, o le faaopoopoina foi lea o lo’u olioli. Ua latou lepeti lo’u tulaga, lo’u mamalu, atoa ma lo’u <span type="pagebreak" id="calibre_link-161" title="110" class="pagebreak">[110]</span> igoa lelei. Toe lava o lo’u tino augavale lenei e totoe. Tuu pea ia i ai latou te avea lenei tino. E le o toe umi foi se taimi o totoe o lo’u olaga. Peitai latou te le mafaia ona avea lo’u agaga. Soo se isi e naunau na te folafola atu le afioga a Keriso i le lalolagi, e ao ona ia nofo sauni i soo se taimi mo le oti”. (Ibid., b. 4, ch. 4.)</p>
	<p class="standard-indented">Na matuā olioli le sui o le pope ina ua maua tala ua taunuu atu Luteru i Okisepeki. Ua foliga mai ua i ai nei i lima o Roma le faatupu-faalavelave lea o lo o fia vā’ai uma nei i ai le lalolagi, ma sa tonu i le loto o le sui o le pope, e le toe mamulu ese atu Luteru mai ona lima. Na taunuu atu Luteru i Okisepeki e aunoa ma se tusi o le puipuiga. (O le tusi lea e faasā ai ona pa’i se isi i lona ola ona ua i ai o ia i lalo ifo o le puipuiga a le ao o le taupulega). Peitai ua taunuu atu Luteru e aunoa ma sea tusi. O lea na fautuaina ai loa o ia e ana uō ina ia ’aua lava ne’i alu atu o ia i luma o le sui o le pope e aunoa ma lea tusi, ma sa latou faagaioi loa ina ia maua e Luteru lea tusi mai le ao o le taupulega. Na manatu le sui o le pope ina ia fai faamalosi se faato’esega a Luteru, ma ia ta’u atu ai e Luteru i le lalolagi lona sese. Afai e le mafai lea tulaga, ona faatonuina lea e ave Luteru i Roma, ina ia faaoo ia te ia le faasalaga na faia ia Hasi ma Ierome. O lea na ia taumafai ai e ala i ana avefe’au, ina ia oo mai Luteru i ona luma e aunoa ma se tusi o le puipuiga. Peitai e lei maluelue ai Luteru. Faato’ā oo atu lava Luteru i luma o le sui o le pope, ina ua uuina i ona lima le tusi o le puipuiga, e faamaonia ai lona saogalemu i lalo ifo o le puipuiga a le ao O le taupulega.</p>
	<p class="standard-indented">E tusa ai ma a latou faiga masani, na manatu ta’ita’i Roma latou te taumafai ina ia gaua’i atu Luteru e ala i ni uiga ma ni upu fiiemu. O ni foliga fiafia ma le fia faa-uō na faaali atu e le sui o le pope ia Luteru, ma na fai ai a la feutaga’iga. Peitai na mana’o o ia ina ia gaua’i Luteru i le pule a le ekalesia, ma ia faaali faalaua’itele mai e Luteru le sese o ana a’oa’oga uma, e aunoa ma se finauga po o se toe fesili. Na sese le mate a le sui o le pope, e uiga i le tagata o lo o tu atu nei i ona luma. Na faailoa atu i le tali a Luteru lona āva i le ekalesia, o lona faanaunauga mo le upu moni, o lona nofo sauni e tali atu i faitioga uma e uiga i ana aoaoga, atoa ma lana talosaga ina ia tuuina atu ana a’oa’oga i le iloiloga a nisi o iunivesete lauiloa, ina ia iloa ai le sa’o po o le sese o mea ua ia tusia. Peitai na ia faailoa atu foi lona agaga le fiafia i taumafaiga a le katinale ina ia faamalosia ai o ia e ioe i le sese o ana aoaoga, e aunoa ma se faamaoniga e tasi o sona sesē.</p>
	<p class="standard-indented">Na pau lava le tali na valaau mai ai le katinale o le, “Salamō, salamō!” Na faailoa atu e Luteru ua lagolagoina e le Tusi Paia ana a’oa’oga uma, ma sa ia tali atu ma le le fefe na te le mafai ona fulitua i le upu moni. Na le mafai e le sui o le pope ona tali sa’o i faamatalaga a Luteru, a ua ia osofa’ia Luteru i ni upu taufaaleaga ma upu faaulaula. E le gata i lea ae sa faaofiofi atu ai foi ma ni upu faaviivii, atoa ma ni upu na sii mai tala o le <span type="pagebreak" id="calibre_link-162" title="111" class="pagebreak">[111]</span> vavau. E lei toe tuua se avanoa i le Failauga o le Toe Fuataiga e toe fai mai ai sana tala. Ua vaai atu Luteru e ma’imau le taimi pe a faaauau ai pea faapea le faiga o le faamasinoga. O lea na ia talosaga ai ina ia tuuina atu lana tali i se pepa tusia. E lei mana’o i ai le sui o le pope ae na i’u lava ina maua e Luteru lea faatagaga.</p>
	<p class="standard-indented">Fai mai Luteru i sana tusi i se tasi o ana uō, “E lua ni mea lelei ua maua talu ai lea faatagaga. Muamua, o le a le na o le sui o le pope e faalogo ia te a’u, ae o le a mafai foi e nisi ona latou iloiloina la’u tali pe afai e tusia. Lona lua, e mafai e se tali tusia ona galue filemu i le mafaufau o le sui faamaualuga o le pope. Ae a fai na o se talanoaga, o le a faaaoga e le sui o le pope lona tulaga e fai ai lana pule faamalosi ma ana upu faasausili”. (Martyn, The Life and Times of Luther, pages 271, 271.)</p>
	<p class="standard-indented">Na folasia e Luteru i luma o le tauaofiaga na sosoo ai se tala tusia o ana a’oa’oga - o se faamatalaga manino, ma’oti ma le tuusa’o, ma sa lagolagoina e ni mau e tele mai le Tusi Paia. Ua mae’a ona faitau leotele e Luteru o lenei tala tusia, ona ia tuuina atu lea o le pepa i le katinale, le sui o le pope. Peitai, na o le tasi lava le vaai i ai a le katinale ona ia togi’esea lea o le pepa ma faapea mai, “O se anoanoa’i o upu ma mau e le aogā ma le fetaui”. Ua le toe taofiofi nei Luteru, a ua ia sagai atu loa e fetaia’i ma le sui faasausili o le pope. Na matuā faia’ina a’ia’i le sui i a la felafolafoa’iga e uiga i uputuu ma a’oa’oga a le ekalesia.</p>
	<p class="standard-indented">Ua vaai atu le sui o le pope na te le mafaia Luteru i le faaaliga o mafaufau, ona oso ai lea o lona to’atama’i tele ma ua ia alaga i lona ita ma faapea atu, “Salamō! A ’ē le salamō o le a ou auina oe i Roma e te tu ai i luma o faamasino tofia, o ē ua popoto ma masani i au aoaoga. E le gata i lea, ou te faate’a foi oe ma le ekalesia, atoa ma i latou uma o lo o lagolago ma faalafi ia te oe. Ou te tutulia uma lava outou ma le ekalesia.” Ona sau ai lea o lana alaga faai’u i se leo ma’ai ma le faasausili ua faapea mai, “Aua e te toe tu mai pe a e le salamō”. (D’Aubigne, London ed., b. 4, ch. 8.)</p>
	<p class="standard-indented">Ona tuumuli ai lea o Luteru ma ana uō. Ua manino i lea tuumuli e le salamō Luteru i se mea e tasi o ana aoaoga. E le o le i’uga lenei na mana’o i ai le katinale. Na faamaualuga le katinale o lona leo tele ma ana upu taufaamata’u o le a gaua’i atu ai Luteru ia te ia. Ua toe mai nei na o ia le potu faamasino, ma i latou uma o lo o lagolagoina o ia. A’o faasolosolo lana vaai i lana au vaega, sa matuā lūlū le ulu o le katinale i lona ita ma lona le malie ona ua le manuia ana fuafuaga.</p>
	<p class="standard-indented">Na i ai ni taunuuga manuia na oo i ai taumafaiga a Luteru. Na maua e le tauaofiaga tele se avanoa latou te faatusatusa ai Luteru ma le katinale, ma avea ai i latou ma faamasino latou te faamasinoina o la agaga faaalia, atoa ma le amiotonu ma le mautū o a la mau. Se ese’esega ina a maoa’e! O le malosi mai le Atua ua tu atu ai Luteru i lona mativa ma lona loto maulalo na te lagolagoina le upu moni. Peitai o le sui o le pope e manatu <span type="pagebreak" id="calibre_link-163" title="112" class="pagebreak">[112]</span> faamaualuga, e faasausili i ona la’ei taugata ma le matagofie, ma e le fautuaina foi. E leai sana faamatalaga e tasi na faavaeina i le Tusi Paia. Peitai na ita ma sauā lona leo ina ua ia alaga ma faapea mai, “A e le salamō, ou te auina oe i Roma e maua ai lou i’uga”.</p>
	<p class="standard-indented">E ui lava ua maua e Luteru se tusi mai le tupu mo lona puipuiga, ua taupulepule nei ta’ita’i Roma ina ia pu’e ma falepuipui ia te ia. Na tima’i atu ana uō e ao ona toe foi faavave o ia i Vitenipeki ona ua leai se uiga e toe faa’umi’umi ai lona nofo i Okisepeki. Ae le gata i lea, ia matuā faaeteete ina ne’i iloa e se isi le itula na te tuua ai le aai. Na faapena ona tuua e Luteru le aai o Okisepeki i se solofanua, a’o lei tatafa ata o le taeao na sosoo ai. O se ta’iala mai le alii faamasino na la Ō. A’o la ō atu faalilolilo i ala tetele pogisa ma le taaligoligoa o le aai, e tele ni manatu na faapopoleina ai o ia. O fili sauā ma le mata’alia ua latou taupulepule nei mo lona ola. Mata e sao o ia i mailei ua latou faataatitia nei mo ia? O itula ia o atugaluga o le loto o Luteru, atoa ma talosaga faatauanau. Ua la taunuu atu nei i se faitoto’a itiiti i le pa o le aai. Sa tatala e le leoleo le faitoto’a ma ua la faavave atu loa i fafo ma lona ta’iala. Na faataalise la la sosola ina ua la te’a atu ma tuapā o le aai. E maua ane e le sui o le pope le tala ia Luteru ua va tele o ia ma lima sauā o ona fili. Ua toilalo Satani ma ana au. Ua sola nei le tagata na latou manatu ua i o latou lima; ua alu ese atu nei Luteru e pei o le sola o se manulele mai le mailei a le tagata fanafana.</p>
	<p class="standard-indented">Na tumu le katinale i le ofo ma le to’atama’i tele ina ua maua le tala i le sola’aga a Luteru. Na i ai lona manatu o le a ia maua ni viiga ona o lona poto ma lona faautauta, atoa ma lona onosa’i a’o ia faamasinoina lenei tagata faatupu vevesi i le ekalesia. Peitai, ua le taunuu lona faamoemoe. Na aliali lona to’asa tele i sana tusi ia Fereti le alii sili o le malo o Sakisone. Na ia faailoa atu i lea tusi ni tala leaga uma o Luteru, ma sa ia poloa’ia Fereti na te auina atu Luteru i Roma. A le o lea, ia tuli’esea o ia mai Sakisone.</p>
	<p class="standard-indented">O le upu a Luteru i lana tali ia Fereti e faapea, “E ao i le sui o le pope, po o le pope lava ia, ona faaali mai ia te a’u mai le Tusi Paia ni mea ua ou sese ai. Ou te ta’utino atu ma le faamaoni ou te fulitua i soo se tasi o a’u aoaoga, pe afai e faailoa mai ia te a’u se mea ua eseese ai lea a’oa’oga ma le afioga a le Atua. Ou te faafetai i le Atua ona ua ta’uaogāina a’u e sauāina ona o Lana galuega paia.</p>
	<p class="standard-indented">E lei lava se masani o Fereti ma a’oa’oga autū o le toe fuata’iga. Peitai na le galo ia te ia le faamaoni, ma le malosi, atoa ma le manino o upu na tautala ai Luteru. Na tonu ia Fereti o le a ia tu atu e avea o ia ma puipuiga o Luteru, sei vagana ua faamaonia sona sese mai le Tusi Paia. Na ia tali atu faapenei i le tusi a le sui o le pope. “Ua tatau ona faamalieina lou finagalo ina ua tu atu le susuga a Matini i ou luma i Okisepeki. Matou te lei manatu o le a ē taumafai e faamalosi Luteru e fulitua i ana aoaoga, e <span type="pagebreak" id="calibre_link-164" title="113" class="pagebreak">[113]</span> aunoa ma se faaaliga manino ia te ia o mea ua ia sese ai. E leai se isi o faia’oga maualuluga i lo matou malo ua ia ta’u maia ia te a’u faapea e faasausili a’oa’oga a Matini, pe tetee foi i a’oa’oga faa-Kerisiano, po o le Tusi Paia”. E le gata i lea na tetee foi lenei alii sili i le auina atu o Luteru i Roma, po o le tuli’esea o ia mai itumalo o lana taupulega. (D’Aubigne, b .4, ch. 10.)</p>
	<p class="standard-indented">Na iloa e lenei alii sili le tele o le amioleaga ma le solitulafono o le toatele o tagata. O se galuega tele o le toe fuata’iga ua mana’omia nei. Semanū e le mana’omia fuafuaga taugatā ma le lavelave ua faia mo soligatulafono pe ana talia e tagata tulafono a le Atua ma latou usita’i i ai e ala i le loto fuatiaifo ua a’oa’oina lelei. Na matauina e Fereti o le mea tonu lava lea o lo o galue agai i ai Luteru, ma sa olioli lemu lona loto ona o se suiga lelei ua amata ona faalogoina i totonu o le ekalesia.</p>
	<p class="standard-indented">Na matauina foi e Fereti le tulaga’ese o le manuia o le galuega faaporofesa a Luteru i le iunivesete. Ua na o se tausaga e tasi ua mavae talu ona tutu’i e Luteru ana faamatalaga tusia e 95 i le faitoto’a o le malumalu tele. Peitai ua na matauina le toatele o le faitau aofa’i o ē ua le toe asiasi mai faaletausaga i lea malumalu, mo le Tausamiga mo le Au Paia Uma. Ua faaitiitia nei le au tapua’i atoa ma taulaga mo Roma; peitai ua suitulaga mai nei se isi vasega o tagata, o ē ua gasolo mai nei i Vitenipeki, e le ina ia maimoa i faaaliga faaletausaga o mea tuai na “faaaogaina” e le au aposetolo, a’o tagata ua lolofi mai nei i le iunivesete ona o aoaoga. Ua pei o le susulu atu o se malamalama le salalau atu o le tala i tusitusiga a Luteru, ma ua tupu mai ai le fia faalogo ma le fia su’esu’e o le toatele i le Tusi Paia. Ua lolofi mai nei tagata i le fia aooga i le iunivesete o Vitenipeki, e le gata i itu uma o Siamani, a ua faapea foi mai atunuu i fafo. E i ai se masani na faia e le toatele o alii talavou o ē na fou mai i Vitenipeki. Ina ua latou faatoa tepa ai i le aai o Vitenipeki, na sisii a’e ai o latou lima i le lagi, ma latou vivii i le Atua ona ua Ia faasusulu atu le malamalama o le upu moni mai lenei aai, e pei lava ona susulu atu mai anamua mai Siona, ma faapena ona salalau atu ai i tulu’iga uma o le lalolagi. (Ibid., b. 4, ch. 10.)</p>
	<p class="standard-indented">E oo mai lava i lea aso e lei fuli’ese atoatoa Luteru mai a’oa’oga ma faiga sese a Roma. Peitai na tumu o ia i le maofa tele pe a ia faatusatusa le Tusi Paia i poloa’iga faapope, atoa ma ana tulafono faavae. O nisi nei o upu na ia tusia i lea vaitaimi: “O lenei ou te faitauina poloa’iga a pope. O le vāvāmamao tele o le Agaga o Keriso ma le agaga o nei poloa’iga, ua faigata ai ona ou iloa po o le fea tonu le anetikeriso - po o le sui o le pope, po o le pope lava ia”. (Ibid., b. 5, ch. 1.) Ae ui lava i nei mea uma, e oo mai lava i lea aso o lo o lotu pea lava Luteru i le Ekalesia Roma, ma na te lei mafaufauina foi e i ai se aso o le a ia tuua ai lenei faatuatuaga.</p>
	<p class="standard-indented">Na salalau atu tusitusiga a Luteru i atunuu Kerisiano uma i Europa. Na oo atu le galuega i Suiselani faapea Holani. Na salalau atu foi ni kopi o <span type="pagebreak" id="calibre_link-165" title="114" class="pagebreak">[114]</span> ana tusitusiga i Farani faapea Sepania. Na pei o le taunuu atu o le upu o le ola le talileleia e tagata o ana a’oa’oga i Egelani. Na faapea foi le salalau atu o le upu moni i Peleseuma ma Italia. Na pei o le te’i a’e o se tagata matapogia le feala mai o le afe ma afe o tagata, o ē ua latou maua le faamoemoe ma le olioli, ona ua’latou ola i le faatuatua.</p>
	<p class="standard-indented">Ua faasolosolo a’e lava ina le lava le onosa’i o Roma talu ai osofa’iga a Luteru. Na fai le upu a nisi o patele na faia’oga i uinivesete Katoliko e faapea, e leai se agasala a le tagata na te fasiotia Luteru le monike faatautee. E le masani Luteru i se tagata na alu atu ia te ia i se tasi aso. E alu atu lea tagata ma se fana ua nanā i ona lavalava, ma ua ia fesiligia Luteru pe aisea e fealua’i ai na o ia. Fai mai le tali a Luteru, “O lo’u ola o lo o i aao o le Atua. O Ia o lo’u malosi ma lo’u pa puipui. O le a se mea e mafai e tagata ona fai ia te a’u?” (Ibid., b. 6, ch. 2.) Na te’i lava ua pula foliga o lenei tagata ina ua ia faalogo i nei upu, ma sa ia tu loa lava i luga ma sola ese atu, e pei ua ia vaai i ni agelu mai le lagi.</p>
	<p class="standard-indented">Na o le tasi le mea ua mamafa nei i le manatu o Roma, ia faaumatia Luteru. Peitai, na avea le Atua o lona pa puipui. E leai se vaega o Siamani e lei faalogoina ai ana aoaoga. Na faalogo i ai i latou na nonofo i faleo’o, na falogo foi i ai tamalii ma ē maumea. Na folafolaina i nofoaga faamonike atoa ma iunivesete, e oo lava i maota o tupu. E toatele toa na tula’i mai latou te faaolaola ma faalauteleina le galuega a Luteru. (Ibid., b. 6, ch. 2.)</p>
	<p class="standard-indented">Sa taumafai Luteru na te a’oa’o atu le upu moni e uiga i le ta’uamiotonuina o le tagata e ala i le faatuatua. Na lilo ia te ia sa folafolaina foi lenei lava upu moni e Hasi, le Failauga o le Toe Fuata’iga mai le atunuu o Pouimia. Faato’ā iloa e Luteru lenei mea ina ua ia faitau i tusitusiga a Hasi. Fai mai le upu a Luteru, “O matou - o Paulo, o Aukusotino ma a’u, ua leva ona matou savavali i a’oa’oga a Hasi e aunoa ma so matou iloa. O le mea moni e faamasinoina e le Atua le lalolagi ona sa folafolaina i ai le upu moni i le selau tausaga ua mavae, a ua latou nonofo ma susunu”. (Wylie, b. 6, ch. 1.)</p>
	<p class="standard-indented">O upu nei na tusia e Luteru i sana olega i le tupu ma tamalii o Siamani ona o le galuega o le Toe Fuata’iga i le Ekalesia Kerisiano. Fai mai o ia e uiga i le pope: “E mata’utia tele le vaavaai atu i le tagata ua fai mai o ia o le sui o Keriso, ae soifua ma la’ei i mea e le maua e tupu o malo o le lalolagi. O ni foliga tonu ea nei o le soifuaga mativa o Iesu, po o le olaga faatauvaa o Peteru? Ua latou fai mai o le pope o le ta’ita’i po o le alii o le lalolagi. Peitai ua fetalai mai Keriso, ’E le mai le lalolagi lo’u malo.’ E sili atu ea le lautele o le pule’aga a se sui pule nai lo lona ta’ita’i?” (D’Aubigne, b. 6, ch. 3.)</p>
	<p class="standard-indented">O ana upu nei na tusia e faatatau i iunivesete. Fai mai o ia, “E i ai le mea ou te atugalu tele ai e uiga i a tatou iunivesete. A le galulue ma le filigā faia’oga i le faamalamalamaina o le Tusi Paia, ina ia faamautuina ai <span type="pagebreak" id="calibre_link-166" title="115" class="pagebreak">[115]</span> nei a’oa’oga i loto o le autalavou, o le a le pine ae avea a tatou iunivesete ma faitoto’a o Seoli. Ou te lapata’i atu ina ia aua lava ne’i tuua sou atalii po o sou afafine i se a’oga e le o faamuamua ai le afioga a le Atua. Soo se a’oga lava e le o su’esu’eina ai e le aunoa le afioga a le Atua, e i’u ina avea ma nofoaga mau o le tiapolo”. (Ibid., b. 6, ch. 3 )</p>
	<p class="standard-indented">Sa le pine ae soo Siamani atoa i le salalau atu o nei upu tusia, ma sa avea ia ma lapata’iga malosi i olaga o tagata. Na lūlūina ai le malo atoa, ma e afe ma afe na faate’ia ai ma ua latou tula’i atu nei latou te lagolagoina le tagāvai o le galuega o le Toe Fuata’iga. O le ita ma le fia tauimasui o fili o Luteru, ua latou fautuaina ai nei le pope, ina ia faia se faai’uga ma’oti ma le iloga i lenei tagata. Na faia loa lava se poloa’iga ina ia faasāina ai a’oa’oga a Luteru. E ono sefulu aso na faataga atu mo Luteru ma ona soo latou te salamō ma liliu’ese ai. A i’u masina e lua latou te lei liliu, ona faate’a loa lea o i latou uma ma le ekalesia.</p>
	<p class="standard-indented">O lenei tulaga na oo mai ai le fememea’i ma le atuatuvale i le itu o le galuega o le Toe Fuata’iga. Ua selau ma selau tausaga o avea lenei faasalaga, o le faate’a lea ma le ekalesia, o se auala na faafuase’i ona oo ifo ai le fefe ma le mata’u i finagalo o tupu malolosi o malo. E tele ni malo na oo i ai le malaia ma le faafanoga talu ai lenei faasalaga. O ē masani ona pa’ū i ai lenei faasalaga, o tagata ua inosia ma ua le toe fia vā’ai i ai le nuu, tagata ua motusia o latou sootaga uma ma le nuu, tagata ua avea o pagota e ao ona tuliloaina ma fasiotia. E lei tauaso Luteru i le afā ua toetoe lava pesi mai ia te ia. Peitai na le maluelue ai Luteru ona sa ia faamoemoe tasi ia Keriso, e avea o lona olo ma lona talitā. Na ia te ia le faatuatua ma le agaga le fefe e pei ona faailoa e le toatele o maturo. O le agaga lea na pogai ai lona tusia o upu nei, “O mea o le a tutupu ou te leiloa, ma ou te le fiailoa foi. Tuu pea ia le pelu e faitalia po o fea tonu o le a pa’ū i ai, ae ua aunoa ma so’u fefe. E leai se lau laau e pa’ū e aunoa ma le finagalo o le Tamā. E le sili atu ea la Lana tausiga ia i tatou? E le o se mea mamafa le oti mo le Lokou, auā na liutino tagata foi le Lokou ma maliu mo i tatou. Afai tatou te oti faatasi ma Ia, o le a faapena foi ona tatou ola faatasi ma Ia. Afai tatou te mulimuli i le auala na Ia ulua’i savalia, o le a faapena foi ona tatou i ai i le mea ua i ai nei o Ia, ma tatou mau faatasi ai ma Ia e faavavau”. (Ibid., 3rd London ed., Walther, 1840, b. 6, ch. 9.)</p>
	<p class="standard-indented">Ua taunuu atu nei ia Luteru le poloa’iga tusia a le pope e faate’a ai o ia ma ona soo mai le ekalesia. Fai mai Luteru ina ua ia maua lea poloa’iga, “O se mea lenei ou te inosia ma tetee malosi i ai ona e leai se amiotonu o i ai. ...O Keriso lava lenei ua avea ma pagota i lenei poloa’iga. ...Amuia a’u o le a ou tau’aveina nei tiga ona o se galuega sili ma le tāua. Ua ou lagona se sa’olotoga maoa’e i lo’u loto, ona ua ou mautinoa nei o le pope o le anetikeriso, a’o lona nofoalii o le nofoalii lava lea o Satani”. (D’Aubigne, b. 6, ch. 9 ) <span type="pagebreak" id="calibre_link-167" title="116" class="pagebreak">[116]</span> </p>
	<p class="standard-indented">Ae ui i lea, e toatele na lūlūina talu ai le poloa’iga a Roma. O le falepuipui, o le faatāugāina o le tino, atoa ma le pelu, o meafaigaluega malolosi ia na faaaogā e Roma mo ē lē usita’i. O ē vaivai, atoa ma ē na talitonu i mea faanuupo, na latou taufai gatete uma i le taunuu atu o le malelega a le pope. E ui lava la i se manatu alofa o le lautele o tagata ia Luteru, e toatele na sili atu ia i latou lo latou faapelepele i o latou ola, nai lo le lagolagoina o le galuega o le Toe Fuata’iga. O le ata ua aliali mai nei ua foliga mai ai, ua tauau ina faamutaina le galuega a le Failauga o le Toe Fuata’iga.</p>
	<p class="standard-indented">Peitai sa tumau pea le agaga le fefe o Luteru. Na tasoo le malele atu o fetuu a Roma ia te ia a’o matamata pea le lalolagi, ma sa talitonu le toatele e lua lava taunuuga e ono oo ia Luteru - a le o le oti, o le faamalosia o ia ina ia liliu’ese mai ana aoaoga. Peitai na lele atu i ai ma le malosi le tali a Luteru ina ua ia ta’u atu ia Roma ana agasala. E le gata i lea, sa ia folafola atu faalaua’itele lana filifiliga maumaututū o le a ia lafoa’ia Roma e faavavau. Na susunuina e Luteru i luma o se faapotopotoga tele le tusi na avatu ai le poloa’iga a le pope, atoa ma isi tusi o poloa’iga a le lotu, faapea ni tusi o mata’upu na lagolagoina ai le pule faapope. Na i ai i lea faapotopotoga ni faia’oga, atoa ma ni tagata aooga iunivesete, faapea le <span type="pagebreak" id="calibre_link-168" title="117" class="pagebreak">[117]</span> lautele o tagata i o latou tulaga-tofi eseese. Fai mai Luteru, “Na susunu e o’u fili a’u tusi ina ia manu’a ai le galuega o le upu moni i loto o le lautele o tagata, ma faaumatia ai o latou agaga. O le mea lea ou te taui atu ai i ai, e ala i lo’u susunuina o a latou tusi. E oo mai i le aso nei sa na ona ou taalo i le pope. Peitai o le asō ua amatalia ai se tauiviga tele e tini i le oti. O le suafa o le Atua na faavaeina ai le galuega lenei; o Lona malosi foi ma Lona mana o le a faai’uina ai, ae o le a aunoa ma a’u”. (Ibid., b. 6, ch. 10.)</p>
	<p class="standard-indented">O upu nei na tali atu ai Luteru ona o upu taufaifai a ona fili. Na tali atu o ia, “Afai ua filifilia ma valaaulia a’u e le Atua, e ao ona oo ifo ai ia i latou le mata’u, auā o lo latou manatu faatauvaa ia te a’u, o lo latou manatu faatauvaa lava foi lea i le Atua. Sa toatasi Mose ina ua sola ese o ia mai Aikupito, na toatasi foi Elia i le nofoa’iga a le tupu o Aapo, faapea Isaia i Ierusalema, ma Esekielu i Papelonia. ...E lei filifilia lava e le Atua se faitaulaga sili po o ē tulaga maualuluga e avea ma perofeta. Na te filifilia ē maulalo ma faatauvaa, e oo lava i le leoleo mamoe o Amosa. Na faaaogā e le Atua tagata faatauvaa faapena i augatupulaga uma, Na te a’oa’ia ai ē maualuluga, o tupu ma aloalii, o faitaulaga ma le aupopoto, e ui lava sa lamatia ai ola o ia auauna. ...Ou te le o fai atu o a’u o se perofeta. Peitai e ao ona latou matata’u ona e toatasi a’u ae toatele i latou. Ua ou mautinoa le mea lenei - o lo o ia te a’u le afioga a le Atua, ae le o i latou”. (Ibid., b.6, ch. 10.)</p>
	<p class="standard-indented">Ae ui lava i lea sa i ai se tauiviga tele i le mafaufau o Luteru, a’o lei faia lana faai’uga o le a ia vavae’ese atoatoa mai le ekalesia. Tusa o le vaitaimi lea na ia tusia ai upu nei: “Ua ou lagona i aso taitasi le faateleina pea o le faigata o le faamatuu atu i mea na a’oa’oina ai a’u a’o o’u itiiti. E ui lava o lo o o’u tu faatasi ma le Tusi Paia, e le o se mea faigofie ona faai’uina le feteena’iga i lo’u mafaufau, pe ao ona ou tu atu na o a’u e tetee atu i le pope, ma ta’u atu o ia o le anetikeriso. E i ai ea se tiga matuitui e lei oo mai i lo’u loto? E silafia e le Atua taimi e fia ua ou fesili ifo ai ona o le loto mafatia, le fesili lea na masani ona fesili mai ai ta’ita’i pope, ina ua latou fai mai, ’Ua na o oe ea le poto? O lona uiga ea ua sese tagata uma? Faamata o le a se manatu pe a faai’u ane a’o oe e sese, ma ua aafia atu ai agaga e fia i lau mata’upu sese? O ai la o le a oo i ai le fano e faavavau?’ Na faapena ona faia le feteena’iga i lo’u mafaufau, atoa ma la ma fagatuaga ma Satani, seia po ina ua faamalosia lo’u loto e Keriso e ala i Lana afioga, e tetee atu ai i nei masalosaloga”. (Martyn, pages 372, 373.)</p>
	<p class="standard-indented">O le poloa’iga a le pope, a lē salamō Luteru ma liliu’ese i ana aoaoga, o le a faate’a o ia ma le ekalesia. Ua faatinoina nei lea poloa’iga. Ua oo mai nei se poloa’iga fou ua faasalalau mai ai le faate’aina atoatoa o le Failauga o le Toe Fuataiga mai le Ekalesia Roma. Ua ta’u mai ai le sala a Luteru, ma ua ta’u mai ai foi ua inosia o ia e le lagi. E le gata i lea, o le sala a Luteru, o le sala lava foi lea a i latou uma o ē mulimuli atu i ana aoaoga. Ua aasa nei taualumaga o le finauga tele. <span type="pagebreak" id="calibre_link-169" title="118" class="pagebreak">[118]</span> </p>
	<p class="standard-indented">E faapena ona oo mai o sauaga ia i latou uma o ē faaaogā e le Atua latou te folafolaina atu upu moni e talafeagai tonu ma a latou augatupulaga. Na i ai se upu moni mo ona po nei mo le augatupulaga a Luteru, se upu moni na faapitoa lona tāua i lea vaitaimi. Ua i ai foi se upu moni mo le ekalesia i nei ona aso. O le fuafuaga poto a le Atua ua Ia tofia ai tagata e galulue i augatupulaga taitasi, ina ia latou folafola atu upu moni e tusa ai ma le vaegataimi na latou ola ai. O ē latou te faapelepele i le malamalama ua tuu atu ia i latou, o le a toe sulugia i latou i nisi ave malolosi o le malamalama. Peitai e pei lava ona tetee ta’ita’i pope ia Luteru, e faapena foi ona le fiafia i le upu moni le toatele i ona po nei. E pei lava ona taliagofie e augatupulaga ua te’a le poto ma uputuu a tagata nai lo le afioga a le Atua, o lo o faapea lava foi i ona po nei. O le a le faigofie atu le galuega a failauga o le upu moni i ona po nei, nai lo le galuega a failauga o le upu moni i augatupulaga ua mavae. E aga’i ina faateteleina le aasa o le finauga tele i le va o le upu moni ma a’oa’oga sese, i le va o Keriso ma Satani, sei oo atu lava i le i’uga o le lalolagi.</p>
	<p class="standard-indented">Na fetalai Iesu i Lona au soo, “Ana ni tagata o le lalolagi outou, po ua alofa mai le lalolagi i ona tagata; ae le ni tagata o le lalolagi outou; a ua ou filifilia outou nai le lalolagi. O le mea lea e inoino ai le lalolagi ia te outou. Ia outou manatua le upu na ou fai atu ai ia te outou, ’E le sili le auauna i lona alii’. Afai ua latou faasauā mai ia te au, e faasauā foi ia te outou; afai ua latou tausia la’u upu, latou te tausia foi la outou”. Ionae 15: 19, 20. Peitai na fetalai manino mai foi lo tatou Alii, “Oi talofa ia te outou pe a tāutala lelei tagata uma ia te outou! auā sa faapea lava ona fai e o latou tamā i perofeta pepelo”. Luka 6:26. Pei lava ona vāvāmamao le agaga o le lalolagi ma le agaga o Keriso i ona po ua mavae, ua faapena lava foi i ona po nei, ma e pei lava ona inosia failauga o le upu moni i na augatupulaga, ua faapena lava foi i le asō. Atonu e eseese auala o le a ui mai ai sauaga, atoa ma le tetee i le upu moni; atonu e le vaaiagofie ona o ni uiga faalilolilo. Peitai o lo o tumau pea lava le agaga faasagatau i le upu moni e pei ona sa fetaia’i ma Luteru, ma o le a faaalia lava pea lea agaga sei oo lava i le i’uga o le lalolagi. <span type="pagebreak" id="calibre_link-170" title="119" class="pagebreak">[119]</span> </p>
</div>
</div>


<div class="calibre1" id="calibre_link-11">
<div class="chapter" id="calibre_link-629">
	<h2 class="chapterhead">Mataupu 8&mdash;Tula’i Luteru I Luma O Le Fono Aoao Faitulafono</h2>
	<p class="standard-indented">Ua soloa’i ane nei i le nofoalii o le malo o Siamani se tupu fou e suafa ia Salesa le Lima, ma ua faapea ona faavave atu loa i ai sui o le Ekalesia Roma e avatu ia te ia a latou faamalo ma faamanuiaga. Na latou taumafai foi ina ia faaaoga e le ao fou o le taupulega Iona malosi ma lana pule, e tetee atu ai i le galuega o le Toe Fuata’iga. Peitai sa i ai se faafaigata i lea itu. O le filifiliga o Salesa le Lima e avea ma ao o le taupulega, na faalagolago tele lea i le palota ma le tu malosi atu ia te ia o le kovana o le setete o Sakisone. Lenei la ua talosagaina Salesa le Lima e le kovana mai Sakisone, ina ia ’aua lava ne’i faia se faasalaga ia Luteru e aunoa ma sona faamasinoga. Ua faapena ona oo le tupu o le taupulega i se tulaga fememea’i ma le māsiasi. Na faigata ona faamalieina ta’ita’i pope sei vagana ua faia se poloa’iga a le ao o le taupulega e faaoo ai le oti ia Luteru. Ae ua mae’a foi ona faia le faasilasilaga a le kovana o le setete o Sakisone. Fai mai le kovana mai Sakisone, “E leai ma se isi ua na faaalia maia faapea e i ai ni sesē i tusitusiga a Luteru, e oo lava i lana afioga le tupu. O le pogai lea e ao ai ona avatua ia Luteru se tusi o le puipuiga a le malo, ina ia mafai ai ona tu atu o ia i luma o se tauaofiaga a ni faamasino popoto, ni faamasino amiotonu, ni faamasino e le faaitu’au.” (D’Aubigne, b. 6, ch 11.)</p>
	<p class="standard-indented">Ua taula’i atu nei le vaai a tagata uma i le Fono Aoao a le taupulega o setete o Siamani. Na tauaofia lea Fono Aoao i le aai o Vemi ina ua filifilia Salesa le Lima e avea ma ao o le taupulega. E i ai ni mata’upu tāua faalemalo na faatali auā le iloiloga a lenei Fono Aoao, ma o se ulua’i Fono foi lea o le a fesilafa’i ai ta’ita’i o setete o Siamani ma le ao talavou o le taupulega. Ua potopoto mai nei mai itu uma o Siamani ta’ita’i ma mamalu eseese o le ekalesia faapea le malo. Na i ai alii sili ma kovana o itumalo ma setete taitasi, o ni tagata na faaalu le tele o o latou taimi i le puipuia o o latou mamalu faaleatunuu. Na i ai katinale ma ta’ita’i o le ekalesia, tagata ua fefete i o latou mamalu ma tulaga faalelotu. Na i ai alii mautofi mai vaega’au a le malo faapea a latou auauna ma fitafita, atoa ma amapasa mai nuu mamao ma atunuu i fafo. Ua latou tauaofia uma nei i le <span type="pagebreak" id="calibre_link-171" title="120" class="pagebreak">[120]</span> aai o Vemi. Peitai e leai se mata’upu na pito sili ona tele i ai manatu i lenei tauaofiaga tele nai lo le mata’upu i le Failauga o le galuega o le Toe Fuata’iga, le failauga mai le setete o Sakisone.</p>
	<p class="standard-indented">Na faatonuina e Salesa le kovana mai Sakisone ina ia la malaga faatasi mai ma Luteru i le tauaofiaga a le Fono Aoao i Vemi. Na faamanino atu e Salesa o le a i ai Luteru i lalo o le puipuiga a le malo. Na folafola atu foi e Salesa o le a le tapunia felafolafoa’iga e uiga i mata’upu ua vevesi ai nei le atunuu. Ua naunauta’i Luteru i lona fia tu atu i luma o le ao o le taupulega. Na ma’i o ia ma sa le atoa lona malosi i lea vaitaimi. Peitai fai mai upu o lana tusi i le kovana o Sakisone, “Afai e le mafai ona ou alu atu i Vemi i le tino malosi, e mafai lava ona sa’esa’e a’u i ai, tusa lava po o le a lo’u ma’i. Afai ua valaau mai le ao o le taupulega ia te a’u, ou te le masalosalo, o le valaau lava lea a le Atua. E le taumatea o le a latou faaaogaina sauaga ia te a’u. Afai o lo latou mana’o lea, ou te tuuina atu lea mata’upu i aao o le Alii. O lo o soifua pea le Atua o le na faasaoina talavou e toatolu nai le ogaumu aasa. Afai foi Na te le faasaoina a’u, e le afaina lea itu; e leai se mea tele o i ai i lo’u ola. Pau lava le mea, ia tatou puipuia le talalelei ne’i tauemuina e tagata amioleaga. Tatou tuu atu o tatou ola mo le talalelei ne’i manumalo mai i ai ē amioleaga. E le o a’u e faia le filifiliga po o lo’u ola po o lo’u oti e sili atu ona tāua mo le faaolataga o tagata. ...Soo se mea e te finagalo i ai o le a ou faia; ou te le sola ai, ma e le mafai foi ona ou fulitua i a’u aoaoga.” (Ibid., b. 7, ch. 1.) <span type="pagebreak" id="calibre_link-172" title="121" class="pagebreak">[121]</span> </p>
	<p class="standard-indented">Na tupu se vevesi i manatu o nisi ina ua faalogo i le tala o le a tu atu Luteru i luma o le Fono Aoao i Vemi. Ua le gata i le ita ae sa popole foi Aleana le sui a le pope, o le na filifilia faapitoa mo lenei mata’upu. Na vaai atu Aleana na o le mala e oo i ai le itu a le pope pe a faaauau lenei faamasinoga. Na o le luma ma le tauemuga o le pule a le pope e oo i ai pe a faia nei se su’esu’ega po o se faamasinoga o se mata’upu ua uma ona fai i ai le faai’uga ma le poloa’iga a le pope, le poloa’iga ina ia faate’a Luteru ma le ekalesia. Ae le gata i lea, sa popole foi Aleana ne’i avea le lauga lelei ma faamatalaga maumaututū a Luteru, ma mea o le a liliu ese ai le toatele o alii sili mai le itu a le pope. O le mea lea na faatopetope ai loa sana tusi ia Salesa, e ta’u atu ai lona le fiafia i le oo mai o Luteru i luma o le Fono Aoao i Vemi. O le vaitaimi lava foi lea na faasalalauina ai le poloa’iga a le pope e faate’aina ai Luteru ma le ekalesia. O le poloa’iga a le pope, atoa ma le tusi a Aleana, o le taunuu faatasi atu o nei mea e lua ua gaua’i ai loa Salesa le ao o le malo o Siamani. Na tusi Salesa i le kovana o le setete o Sakisone. Na ia tusi atu afai e le fulitua Luteru i ana aoaoga, e le tatau ona ia tuua Vitenipeki.</p>
	<p class="standard-indented">E lei malie ai Aleana i lea manumalo. Ua ia galue nei i ni agapi’opi’o i le mea e gata mai ai lona malosi, ina ia faatinoina ai le faasalaga ma le faate’aina o Luteru mai le ekalesia. Sa le fiugofie Aleana i ana taumafaiga e molileaga ai Luteru i luma o sui mamalu o le Fono ma sui o le pope ma le tauaofiaga atoa, ona o “lona faasagatau i le pule, o lona fouvale, o lona le āva, ma lona faia o upuvale.” Peitai o lona lili ma lona soona ava’avau na faaali manino mai ai le agaga moni o lo o faaosoina le amapasa a le pope. O le upu lenei a le toatele o le aofia e uiga i ava’avauga a Aleana. Fai mai i latou, “Ua na faia nei upu ona o le loto vale ma le fia tauimasui, ae le o le fia auauna ma le amiotonu.” (Ibid., b. 7, ch. 1.) Ua atili ai nei ona tosina atu le toatele o le tauaofiaga latou te vā’ai ma le alofa i le galuega a Luteru.</p>
	<p class="standard-indented">Na faia ma le ma’elegā le galuega a Aleana a’o ia faamamafa atu le matafaioi a le ao o le taupulega, o le faatinoina lea o poloa’iga ma malelega a le pope. Peitai e le faatagaina se tulaga faapea i lalo o tulafono a Siamani, sei vagana ua malilie i ai alii sili uma o Siamani Peitai o le faatauanau pea o Aleana na i’u ai lava ina fai atu i ai Salesa e faataatia lana mata’upu i luma o le Fono Aoao. “O se aso lea na mitamita ma olioli ai le sui o le pope. O se tauaofiaga ese lenei, ae sili a’e ai le maoa’e o le mata’upu o lo o iloiloina. Ua sauni nei Aleana e finau mo Roma, ...le tinā po o le sa’o tamaitai o ekalesia uma.” Na iloa e Aleana lana matafaioi - o lona faamaonia lea o le pule a Peteru i luma o le tauaofiaga a setete ma malo Kerisiano uma. “O se tagata atamai i le tautala Aleana, ma sa ō gatasi le tāua o le tauaofiaga ma le maoa’e o lana lauga. O le fuafuaga a le lagi na faia ai ina ia mua’i tu atu Roma ma faia lana faamatalaga i luma o lenei tauaofiaga aupito maualuga, e ala i lana failauga aupito atamai, a’o <span type="pagebreak" id="calibre_link-173" title="122" class="pagebreak">[122]</span> lei molisalaina o ia. (Wylie, b. 6, ch. 4.) Ua vā’ai atu nei ma le popole nisi sa i le itu a le failauga o le Toe Fuata’iga, i mea e ono tutupu mai talu ai le lauga a Aleana. E lei ’auai le kovana mai Sakisone i lea tauaofiaga. Peitai o lana faatonuga na ’auai atu ai nisi o ana faipule latou te tusitusia vaega tāua o le lauga a le sui o le pope.</p>
	<p class="standard-indented">Ua sauni atu nei Aleana i lona atamai ma lona poto e lafotūina le upu moni. Na ia fofola atu lea moliga leaga ma lafo atu lea moliga leaga e uiga ia Luteru. Ua ia faaigoa Luteru o le fili o le ekalesia ma le malo, o le fili o ē o lo o ola atoa ma ē ua oti, o le fili o le aufailotu faapea tagata aulotu, ma o le fili foi o fono faitulafono faapea Kerisiano taitoatasi. Fai mai lana tala, “Ua lava sese ma leaga o Luteru e fai ma pogai e susunuolaina ai ni tagata faapea se selau afe.”</p>
	<p class="standard-indented">O le faai’uga o lana lauga na ia taumafai ai e faalumaina ma tauemuina i latou uma ua mulimuli atu i lenei faatuatuaga. Fai mai o ia, “O ai ea i latou nei ua ta’ua o tagata lotu Luteru? O i latou o se faapotopotoga o ni a’oa’o gutuā, ma ni epikopo ma patele amioleaga, atoa ma ni loia valelea ma ni alii uiga maulalo, faapea ma le lautele o tagata ua latou faasesēina. Ua sili mamao ai le toatele, ma le poto ma le malosi o le itu Katoliko! O se poloa’iga e ioe faatasi i ai lenei tauaofiaga mamalu o le a faapotoina ai ē faigofie, e lapata’iina ai ē ua soona vavevave, e faai’uina ai filifiliga a ē o lo o faatuvaelua, ma faamalosia ai ē o vaivai.” (D’Aubigne, b. 7, ch. 3.)</p>
	<p class="standard-indented">O auupega lava faapenei na osofa’ia ai e le fili failauga o le upu moni i augatupulaga uma. O faamatalaga lava ia o lo o faia ia i latou o ē tutū atu ma le le fefe e folafola atu a’oa’oga manino ma le tuusa’o a le afioga a le Atua, e tetee atu ai i a’oa’oga ma faiga sese ua talia e le ekalesia. O upu nei e masani ona lafo e i latou o ē manana’o i se ekalesia faigofie, se ekalesia e mulimuli ma faafiafia i manatu o le toatele. Ua latou fai mai, “O ai ea nei failauga o a’oa’oga fou? O i latou o ni tagata valelea ma le le a’oa’oina, e toaitiiti, ma e tulaga maulalo ma matitiva i le nuu. Peitai ua latou fai mai ua ia i latou le upu moni ma o i latou foi o le fanau filifilia a le Atua. O i latou o ni tagata valelea ua ’olegia. E sili mamao ai la tatou ekalesia i le toatele o tagata, faapea ma lona malosi! Silasila i le toatele o le au popoto o lo o ia i tatou, atoa ma le malosi o lo o i la tatou itu!” O faamatalaga nei e fūligofie ai mafaufau o le lalolagi; peitai e lei uma ai masalosaloga o nisi i ona po o Luteru, ma e faapea foi i ona po nei.</p>
	<p class="standard-indented">E lei muta ai le galuega o le Toe Fuata’iga ia Luteru e pei o le manatu o nisi. E faaauau pea lava lea galuega sei oo lava i le i’uga o lenei lalolagi. O se galuega tele na faia e Luteru i lona avatua i nisi o le malamalama na faatagaina e le Atua ia sulugia ai o ia. Peitai e lei maua e Luteru le atoaga o le malamalama na finagalo le Atua e tuuina mai i le lalolagi. Talu mai lava lea vaitaimi sei oo mai lava i o tatou aso, o lo o susulu mai pea lava ni ave fou o le malamalama o le Tusi Paia, ma matala mai ai e pei o se fugalaau ni a’oa’oga ma ni upu moni fou. <span type="pagebreak" id="calibre_link-174" title="123" class="pagebreak">[123]</span> </p>
	<p class="standard-indented">Na matuā iloga i mafaufau o le Fono Aoao le lauga a le sui o le pope. E lei i ai Luteru ma upu moni manino o le afioga a le Atua e faafetauia le sui a le pope. E lei i ai se taumafaiga e tu atu ai se tasi e finau mo le Failauga o le Toe Fuata’iga. Na foliga mai o le manatu lautele i lea taimi ia le gata i le faasalaina o Luteru ma le faasāina o ana aoaoga, a ia matuā faaumatia atoatoa le mea ua latou faaigoa o le a’oa’oga sese. O se avanoa faa-auro ua maua nei e Roma e tu atu ai e finau mo lana mata’upu. O faamatalaga lelei uma mo le faamaoniga ma le ta’uleleia o lana mata’upu ua mae’a atu nei. Peitai o foliga lēma’alofia o le manumalo o Roma, ua avea lava foi ia o faailoga o lona toilalo. O le a vaaia e amata atu i lea lava aso, le manino atili mai o le ese’esega i le va o le upu moni ma mea sese, ae maise lava pe a fetaui faapea i luma o tauaofiaga tetele. E amata atu i lea aso, e le toe mausali le tu a Roma e pei ona sa masani mai ai.</p>
	<p class="standard-indented">E leai se faigata o le ioe atu o le toatele o sui o le Fono Aoao i le avatua o Luteru i lima sauā o Roma. Peitai o le toatele o i latou na vā’ai ma le le fiafia i le tulaga pa’u maulalo ma le amioleaga i totonu o le ekalesia, ma sa latou naunau ina ia taofia faiga amioletonu o lo o tigaina ai nei tagata Siamani talu ai le matape’ape’a ma le amioleaga o ta’ita’i o le ekalesia. Ua mae’a nei ona folasia atu e Aleana le pule ma mata’upu faapope i se lauga maoa’e i luma o le Fono Aoao a Siamani. Ua galue nei le Agaga o le Atua i le loto o se sui o le Fono Aoao na te folasia atu ma le tonu i luma o le Fono, faiga ma i’uga leaga o le pule sauā faapope. Ua tula’i atu nei Siaosi le aloalii mai Sakisone i luma o lenei tauaofiaga mamalu tele, ma ua ia folasia atu auiliili faiga taufaasese ma amioleaga uma o le pulega faapope, atoa ma le i’uga leaga ma le mata’utia o nei faiga uma. Na faai’u lana lauga i upu nei:</p>
	<p class="standard-indented">“O nisi nei o faiga leaga o lo o alalaga atu nei ia Roma. Ua leai so latou mā; ua faataatia ese le mā, a’o lo latou sini e tasi o le tupe, o le tupe, na o le tupe lava. O failotu sa tatau ona latou a’oa’o atu le upu moni, ua latou tautala mai na o pepelo ma a’oa’oga sese. E le gata i lea ua maua e i latou le taui, auā o le tele o a latou pepelo, o le tele foi lea o la latou tupe maua. O le punavai namuleaga lea o lo o tafe mai ai nei le vai palapalā. Ua auaumea faatasi tuinanau o le tino ma le matape’ape’a. ...Talofa e, ua lafo le tele o agaga i le faasalaga e faavavau talu ai le amioleaga ma le pepelo e pogai mai i le aufailotu. E ao ona amatalia se toe fuata’iga i le atunuu atoa.” (Ibid., b. 7, ch. 4.)</p>
	<p class="standard-indented">Atonu ana faatasi ai Luteru i lea tauaofiaga semanu e le sili atu sana lauga nai lo le folasaga ua faia nei e le aloalii mai Sakisone. Ua atili ai le tāua o upu ua alu atu i laugutu o Siaosi ona o ia o se fili malosi o Luteru.</p>
	<p class="standard-indented">Ana sei faapupulaina mata o le tauaofiaga, semanu latou te vaaia agelu a le Atua i totonu o lea tauaofiaga o latou faasusuluina ave o le malamalama i luga o le pogisa o mea sese, ma latou tatalaina mafaufau ma loto auā le taliaina o le upu moni. O le mana o le Atua e Ona le upu <span type="pagebreak" id="calibre_link-175" title="124" class="pagebreak">[124]</span> moni ma le faautauta, o Ia ua Na puleaina e oo lava i fili o le galuega o le Toe Fuata’iga. Na faapena ona saunia le ala mo le galuega tele ua toetoe lava faatinoina. E lei i ai Luteru i lea tauaofiaga, peitai na faalogoina i lea tauaofiaga le si’ufofoga o se Tasi e sili atu ia Luteru.</p>
	<p class="standard-indented">Na tofia loa lava e le Fono’ Aoao se komiti latou te saunia se lisi o faiga leaga uma faapope ua fai ma avega mamafa i tagata Siamani. E selau ma le tasi mea na faama’oti atu e lenei lisi, ma sa tau’aao atu loa i lana afioga le ao o le malo lenei lisi, faatasi ma se talosaga ina ia faia loa lava e ia ni faagaioiga auā le taofia o nei faiga leaga uma. Fai mai upu o la latou talosaga, “Faauta i le tele o agaga Kerisiano ua faafanoina; faauta i le gaoi ma le faomea talu ai a’oa’oga e pogai mai le ulu o le ekalesia Kerisiano! Tatou galulue ina ia ave’esea le luma nai o tatou tagata, ma taofia ai le faatafunaga o lo tatou atunuu. O la tatou matafaioi lava lea. O le mea lea matou te talosaga atu ai ma le ava e tatau ai, ina ia e poloa’iina se toe fuata’iga i le taupulega atoa, ma ia e amatalia loa ni faagaioiga auā lona faatinoga.” (Ibid., b. 7, ch. 4.)</p>
	<p class="standard-indented">Ua manana’o nei suiusufono o le Fono Aoao ina ia oo atu le Failauga o le Toe Fuata’iga i o latou luma. E ui lava i ni talosaga, po o le le malie o Aleana, po o ana upu taufaamata’u, na i’u lava ina ioe le ao o le taupulega, ma ua avatua loa le tusi faatonu ina ia oo mai Luteru i luma o le Fono Aoao. Na avatu faatasi le tusi samania ma le tusi o le puipuiga a le malo, ina ia mafai ai ona toe foi Luteru i se nofoaga e saogalemu ai pe a i’u iloiloga a le Fono. Na avatua nei tusi i Vitenipeki e se sāvali, o le na faatonuina la te malaga mai faatasi ma Luteru i le aai o Vemi.</p>
	<p class="standard-indented">Na fefefe ma atuatuvale uō a Luteru. Na latou iloa lelei lava le tele o faafitauli ua lamatia ai nei lona ola, ma sa latou manatu ai e le saogalemu Luteru i lea malaga, tusa lava po o le tusi o le puipuiga a le malo, auā e i ai nisi o le a latou le aloa’ia lea tusi. O lea na latou augani atu ai ia Luteru e aua ne’i tuu atua lona ola i le fili. Fai mai le tali a Luteru, “E le o lo’u alu atu i Vemi e manana’o i ai ta’ita’i pope, a’o lo’u faasalaga ma lo’u oti. E le afaina. ’Aua tou te tatalo mo a’u, ae tatalo mo le afioga a le Atua. ...O le a aumai ia te a’u e Keriso Lona Agaga e mafai ai ona ou manumalo i nei faife’au o a’oa’oga sese. Ou te inoino i ai i lo’u ola, ma o le a ou manumalo ia i latou i lo’u oti. O lā ua vevesi nei i Vemi ona o ni auala e fai faamalosi ai lo’u fulitua i a’u aoaoga. Peitai, na o le pau lenei o le mea o le a ou fulitua i ai: O aso ua mavae na ou fai atu ai o le pope o le sui lea o Keriso. Peitai o le taimi nei ou te fai atu ai o le pope o le fili lea o le Atua, ma le aposetolo a le tiapolo.” (Ibid., b. 7, ch. 6.)</p>
	<p class="standard-indented">E lei malaga atu Luteru na o ia. Na latou malaga faatasi ma le sāvali a le malo, faapea nisi se toatolu o ana uō aupito faamoemoeina. Na i ai le faanaunauga loloto o Melanetone e alu ai foi ma ia i lea malaga. Na fusia lona loto i le loto o Luteru, ma sa i ai lona faanaunauga e fia mulimuli atu ia Luteru tusa lava po o falepuipui po o le oti. Peitai e lei talia lana augani <span type="pagebreak" id="calibre_link-176" title="125" class="pagebreak">[125]</span> atu. Afai e fasiotia Luteru i lenei malaga, ua na o lenei talavou o Melanetone le faamoemoe o le galuega o le Toe Fuata’iga. O upu nei a le Failauga o le Toe Fuata’iga ia Melanetone ina ua la faamavae, “Afai e fasiotia a’u e o’u fili, ma taofia ai lo’u toe foi mai, ia le aunoa lou a’oa’o atu, ma ia e tumau i le upu moni. Ia e galue e fai ma o’u sui. ...Afai e te manumalo, o le manumalo lava lea o le galuega. E leai se mea tele o i ai i lo’u oti.” (Ibid., b. 7, ch. 7.) Na ootia loto o tagata aooga i le iunivesete faapea ma isi o ēna o ane latou te molimauina le faamavaega. Na fetagisi le toatele o le au faamaoni a’o latou faamavae atu ia Luteru. Na faapena ona tuua Vitenipeki e le Failauga o le Toe Fuata’iga faatasi ma ana uo.</p>
	<p class="standard-indented">A’o faia lenei malaga, na latou matauina le toatele o tagata e peiseai ua mamafatū i o latou mafaufau ni mea leaga e foliga o le a tutupu mai. E i ai nisi aai e lei faaafeina ai i latou pe maua ai foi so latou fesoasoani. A’o latou afe i se tasi o aai, na alu ane se patele ma ta’u atu ia Luteru ona atugaluga ma faaali atu ia Luteru se ata o se failauga o le toe fuata’iga e lei leva ona oti faamaturo i Italia. O le aso na sosoo ai na latou faalogo ai i le tala ua faasāina e le Fono Aoao i Vemi tusitusiga a Luteru. Na latou faalogo o folafola e avefe’au a le malo le poloa’iga a le tupu, ma sa latou faalogo foi o faatonuina tagata latou te ao uma mai nei tusitusiga ma aumai i le au faamasino. Na popole le sāvali a le malo ona o le saogalemu o Luteru i totonu o le aai o Vemi, ma sa ia manatu foi atonu ua tau maluelue le filifiliga a Luteru talu ai mea ua latou faalogo nei i ai. O lea na ia fesili atu ai ia Luteru po o mana’o pea lava e faaauau la latou malaga i Vemi. Na tali Luteru, “E le taofia le malaga tusa lava po o a tala tatou te fetaia’i i lea aai ma lea aai.” (Ibid., b. 7, ch. 7.)</p>
	<p class="standard-indented">Ua latou taunuu atu i Efata, ma sa talileleia Luteru i lea aai. Na lolofi ane le toatele o tagata i le fia feiloa’i ia te ia a’o ia toe savalia ala tetele na masani ona ia uia i le vaitaimi o lona olaga aisi faamonike. Na ia toe asiasi atu foi i le potu na ia nofo ai, ma sa ia manatua ai le tauiviga i lona mafaufau i le taimi na ulua’i sulugia ai o ia i le malamalama lea ua malamalamagia ai nei Siamani atoa. Na talosagaina o ia mo se lauga mo i latou. Na i ai le sā a le malo na faasāina ai ona lauga o ia, peitai na avatua e le sāvali a le malo ia te ia le faatagaga e lauga ai. Ua alu a’e loa i le pulelaa le monike faatauvaa lea sa ola aisi i le tele o tausaga ua mavae.</p>
	<p class="standard-indented">O le fetalaiga a Keriso, “la ia te outou le filemu” na avea ma mau o lana lauga i le motu o tagata. Fai mai o ia, “E lei manuia taumafaiga a le au popoto ma le au tusitala latou te a’oa’o atu i tagata le ala i le faaolataga ma le ola e faavavau. Peitai o lea o le a ou ta’u atua ia te outou. Na faatūina a’e e le Atua nai e ua oti le Tagata e toatasi, o le Alii lea o Iesu Keriso, ina ia faaumatia ai e Ia le oti atoa ma le agasala, ma Ia tapunia ai faitotoa o seoli. O le galuega lea o le faaolataga, ma ua manumalo ai nei Keriso. O le talalelei lea e olioli ai ona ua faaolaina i tatou e ala i Lana galuega ae le o se galuega a i tatou. Fai mai le fetalaiga a lo tatou Alii o <span type="pagebreak" id="calibre_link-177" title="126" class="pagebreak">[126]</span> Iesu Keriso, “Ia ia te outou le filemu; faauta i O’u lima”. O lona uiga ua Ia faapea mai, “Faauta oe le tagata! o A’u, ua na o A’u lava ua ou ave’esea lau agasala, ma ua Ou faatauina oe, ma o le pogai lea ua e maua ai nei le filemu”.</p>
	<p class="standard-indented">Na ia a’oa’o atu foi o le faatuatua moni e iloa lea i le olaga faapaiaina. Na ia faapea atu: “Tatou faatonutonu o tatou ala ma a tatou galuega ina ia avea o se mea manogi ma le malie i le Atua auā na Ia lavea’iina i tatou. E tele ea sou tamao’aiga? Inā tufatufa atu ia au mea e auauna atu ai mo e matitiva. Afai e te mativa ia e toaga ma galue faamaoni ina ia fiafia mai ai ia te oe le tagata maumea. Afai na o oe e aogā i ai lau galue, o lona uiga ua na o se pepelo le galuega lea ua e fai mai ua faia mo le Atua”. (Ibid., b.7, ch. 7.)</p>
	<p class="standard-indented">Ua sioa le motu o tagata a’o tofitofi atu le areto o le ola auā o latou agaga ua leva ona matelaina. Ua siitia a’e nei Keriso i o latou luma i se tulaga e sili a’e ai nai lo pope ma ona sui, faapea tupu ma ao o malo. E lei tā’ua e Luteru se mea e uiga i le tulaga lamatia ua oo nei i ai lona ola. Na te lei taumafai ina ia misi alofa atu tagata ia te ia pe fai foi o ia ma ogatotonu o o latou manatunatuga. Ua leai sona manatu e tasi ia te ia lava, ona ua ia faaogatotonu Keriso i lana lauga. Ua ia lafi i tua o le na tautau i Kalevario, ma e na o le tasi le sini na ia fia ausia - o le folafolaina atu lea o Keriso o Ia o le Faaola o le tagata agasala.</p>
	<p class="standard-indented">Sa mata’ina Luteru i soo se mea na ui atu ai lana malaga. Na lolofi atu le motu o tagata i lo latou fia vaai ia te ia, ma sa toatele leo alolofa o e na taumafai e lapata’i atu ia te ia e uiga i fāufauga a Roma. Fai mai nisi o i latou, “Latou te susunuolaina oe ma faa-liulefulefu lou tino e pei ona latou faia ia Ioane Hasi”. Na tali atu Luteru, “Tusa lava pe latou te faia se afi tele e amata mai Vemi e oo atu i Vitenipeki, ma e oo i le lagi lona mumū, ou te savali ai lava i totonu o lea afi i le suafa o le Alii, ina ia ou tu atu ai i luma o le Fono. Ou te ulufale atu i le gutu o lenei manufe’ai, ma ou talepea ona nifo, ma ou folafola atu le Alii o Iesu Keriso.” (Ibid., b.7, ch. 7.)</p>
	<p class="standard-indented">Na tupu tele se vāvāō ina ua maua tala ua tau lalata atu le faigamalaga a Luteru i le aai o Vemi. Na atuatuvale ana uō i lo latou manatu i lona saogalemu; peitai na atugalu foi le itu a le fili pe mata o le a faamanuiaina la latou fuafuaga. Na taumafai malosi le toatele o ana uō ina ia taofia o ia mai lona ulu atu i le aai. O le tonu a ta’ita’i pope na una’iina ai o ia ina ia mālōlō atu le malaga i le ’olo o se tasi o alii taitai’au. Na ta’u mai faapea o inā o le a faaleleia ma fo’ia filemu ai ese’esega uma. Na taumafai ana uō ina ia faapopole o ia e ala i lo latou faamatalaina atu i ai o mala ma puapuaga ua ono lamatia ai nei lona ola. Peitai e lei faamanuiaina a latou taumafaiga uma. E lei maluelue ai Luteru. Fai mai lana tala, “Tusa lava pe pei o lau o le fale le tele o tiapolo i le aai o Vemi, ou te ulufale lava i ai.” (Ibid., b. 7, ch. 7.) <span type="pagebreak" id="calibre_link-178" title="127" class="pagebreak">[127]</span> </p>
	<p class="standard-indented">Na lolofi atu le motu o tagata e faafeiloa’i ia te ia ina ua taunuu o ia i Vemi. E oo lava i le ao o le malo po o le tupu o le taupulega e lei faapea le toatele o le motu o tagata na lolofi i ai. Na maoa’e le vevesi ma le vāvāō na oo i ai. Peitai na ’i’uvale ma maualuga se si’uleo faanoanoa na faalogoina o lagi ina mai se pese o se falelauasiga, ua pei o se lapata’iga ia Luteru e uiga i le i’uga o lo o faatali mai nei mo ia. Fai mai le upu a Luteru a’o oso ifo i lalo o ia mai le taavale solofanua, “O le Atua o lo’u puipui ma lo’u talita”.</p>
	<p class="standard-indented">E lei manatu ta’ita’i pope o le a lava le lototele o Luteru e tula’i ai i luma o le Fono Aoao i Vemi, ma ua latou fememea’i nei i lona taunuu atu. Ua faatopetope loa ona valaau se fono a le ao o le taupulega ma ana faufautua e iloilo ai po o le a tonu le mea e ao ona fai. Fai mai se tasi o epikopo, “Ua faa’umi’umi ona tatou talanoaina lenei mata’upu. E ao i lau afioga le ao o le taupulega ona faaumatia lenei tagata. E lei faia ea e Sikisemane se poloa’iga inā ia susunuolaina ai Ioane Hasi? E leai se tulafono e faamalosia ai lo tatou tausia o le puipuiga o se failauga o a’oa’oga sese”. Tali atu le ao o le taupulega, “Leai, e ao ona tatou savavali e tusa ai ma la tatou folafolaga.” (Ibid., b. 7, ch. 8.) Ma ua maua ai loa le tonu e ao ona faia le faamatalaga a Luteru i luma o le Fono Aoao.</p>
	<p class="standard-indented">Na fia vā’ai le aai atoa o Vemi i lenei tagata ofoofogia, ma sa le pine ae tumutumu le toatele i le fale na ia nofo ai. Faato’a tau feololo lava le malosi o Luteru i lona ma’i, ma o lo o vaivai foi o ia talu ai le faigamalaga e lua vaiaso o fai, ma e ao foi ona sauniuni o ia e fetaia’i ma taualumaga o le aso tele ā taeao, ma sa ia mana’omia ai se taimi filemu e manatunatu lelei ai ma fai ai sana malologa. Peitai na malosi tele le fia vā’ai ia te ia o le toatele, ma sa le umi sana malologa ae tumutumu atu loa i lona fale o alii ma faipule, o matai ma taitai’au, o patele ma tagatanuu eseese. Na i ai i lenei tumutumu ni alii sili o e na fai ma le le fefe la latou fautuaga i le ao o le taupulega, ina ia i ai se toe fuata’iga talu ai amioletonu e tele i le galuega a le aufailotu. Fai mai Luteru, o alii sili uma nei ua faasa’olotoina talu ai lana talalelei. (Martyn, ē 393.) Ua le gata i uō a Luteru ae na i ai foi ma ona fili i lenei tumutumu. Ua latou o mai uma i le fia vā’ai i le patele lototele ma le le fefe. Na talileleia i latou uma e Luteru i se agaga filemu ma uiga faatamalii. Sa vaaia ona uiga lototele ma le tumau. Na ta’u mai i le sesega o ona foliga e lei atoatoa lona malosi, ma e le lava foi sana mālōlō mai le tele o ana galuega. Peitai na vaaia i ona foliga le fiafia ma le mataalofa. O le loloto ma le naunauta’i o ana faamatalaga na le mafai ai e ona fili ona manumalo ia te ia. Na matuā maofa ana uō atoa ma ona fili. E toatele na talitonu o se malosi faalelagi o lo o si’osi’omia ai o ia. Peitai e i ai nisi na tusilima e pei ona faia e le au Faresaio ia Keriso ma latou fai mai, “Ua ulufia o ia e se tiapolo”.</p>
	<p class="standard-indented">O le aso na sosoo ai na poloa’iina ai loa Luteru ina ia faatasi atu i le Fono Aoao Faitulafono a le malo. Na tofia se leoleo a le tupu na te avatua <span type="pagebreak" id="calibre_link-179" title="128" class="pagebreak">[128]</span> aloa’ia Luteru i le Potu Tele e feiloa’i ai ma ona faamasino. Sa le faigofie ona faia lenei savaliga i le Potu Tele o le faamasinoga ona o le tumutumu o tagata i lo latou fia vā’ai i le patele le fefe ua tetee i le pule a le pope.</p>
	<p class="standard-indented">Ua toetoe lava ulufale atu Luteru i le Potu Tele i luma o le au faamasino ae vaaia loa o ia e se taitai’au, se toa o ni taua e tele ua mavae. Fai mai ana upu alofa ia Luteru, “Talofa ia te oe patele. O oe o se toa e sili atu i lo a’u po o se isi lava taitai’au o ē na tau i taua aupito tetele a lo tatou malo. Afai ua e mautinoa le amiotonu o lau mata’upu, e leai se mea e te fefe ai; ia e alu atu i le suafa o le Atua. E le tuulafoa’ia oe e le Atua.” (D’Aubigne, b. 7, ch. 8.)</p>
	<p class="standard-indented">Ua tula’i nei Luteru i luma o le faamasinoga. Ua alalata’i mai le ao o le taupulega i le nofoalii, ma ua si’osi’omia o ia e alii aupito sili ona maualuluga i le malo. E leai se tagata ua na tula’i atu i luma o se faamasinoga e sili atu lona mamalu ma le maualuga, i lo lenei tauaofiaga o le a fai ai nei le faamatalaga a Luteru e uiga i lona talitonuga. “O le tula’i atu o Luteru i luma o lenei Fono, o se tasi lea o toilalo iloga o le pule faapope. Ua uma ona faia e le pope le faai’uga o Luteru, a’o lea ua tula’i atu nei o ia i luma o se faamasinoga e foliga mai e maualuga a’e i lo le pope, auā o lea o le a latou iloiloina pe sa’o le faaiuga ua faia e le pope. Ua uma ona faate’a e le pope Luteru ma le ekalesia ma faasāina ai ona toe fai sana vaega i soo se faapotopotoga a tagata ola, a’o lea ua valaau aloa’ia o ia ma ua tula’i ai nei i luma o le tauaofiaga aupito maoa’e lona maualuga i le lalolagi. O le faai’uga a le pope na tonu ai e le toe faalogoina e faavavau le leo o Luteru, a’o lenei o le a tautala o ia i luma o le afe ma afe mai tulu’iga eseese o malo Kerisiano, o ē ua latou fia faalogo ia Luteru. O lona uiga e foliga mai ua avea Luteru o se meafaigaluega ua mafai ai nei se fouvalega tele i le pule faapope. Ua amata nei ona faaitiitia le malosi o le nofoalii o Roma, ma o le leo o Luteru ua pogai ai lenei luma o Roma. (Ibid., b. 7, ch. 8.)</p>
	<p class="standard-indented">Na peiseai ua oo ifo se lili’a ma se matamuli i le Failauga o le Toe Fuata’iga ona o le vaai ifo i lona faatauvaa i luma o lenei tauaofiaga mamalu ma le maualuga. Na matauina e nisi o alii sili lona le to’a, ma ua latou sōsō atu ia te ia, ma ua musumusu atu ia te ia se tasi o i latou ua faapea atu, “Aua e te fefe ia i latou o ē fasiotia le tino, ae le mafai ona latou fasiotia le agaga”. Fai mai le upu a se tasi o i latou, “A ta’ita’iina atu foi outou i luma o alii ma tupu ona o A’u, e foaiina mai ia te outou e le Agaga o le Tamā upu tou te tautala atu ai.” Na faapena ona aumaia afioga a Keriso e alii maualuluga o le lalolagi, e avatu ai se faamalosiga i Lana auauna i le ituaso o lona puapuaga.</p>
	<p class="standard-indented">Ua avatu aloa’ia nei Luteru ina ia tula’i o ia i se tulaga e faafesagai tonu ai ma le nofoalii o le ao o le taupulega. Na faafuase’i ona faalologo lenei tauaofiaga tele. Ua tula’i nei se leoleo o le malo, ua faasino lona lima i le mea o i ai se faaputuga o tusitusiga a Luteru, ma sa mana’o o ia ina ia tali <span type="pagebreak" id="calibre_link-180" title="129" class="pagebreak">[129]</span> atu le Failauga o le Toe Fuata’iga i ni fesili se lua. Muamua, pe ioe Luteru o ana tusitusiga nei, lona lua, pe o le a lafoa’i ma fulitua Luteru i a’oa’oga ua ia faia i totonu o nei tusi. Ua mae’a ona faalau mai o igoa o tusi, ona ioe atu lea i ai o Luteru o ana tusitusiga lava ia. Ona fai atu lea o ia, “Peitai o le fesili lona lua o se fesili lea e faasino tonu i le faatuatua ma le faaolataga o agaga, ma e aafia ai foi le afioga a le Atua, le oloa aupito tāua lea i le lagi atoa ma le lalolagi. Ma o le mea lea e le talafeagai ai ona ou tali atu e aunoa ma lo’u mafaufau loloto muamua i ai. Ou te le fia avatua se tali e faia i le faanatinati, ma avea ma ala ou te agasala ai i le afioga a Keriso o Le na fetalai mai, “Ai se faafiti ia te au i luma o tagata, ou te faafitia foi o ia i luma o lo’u Tamā o i le lagi” (Mataio 10:33 ) O le mea lea ou te talosaga atu ai ma le faamaulalo, i le āva e tatau ai i lau afioga le tupu, le ao o le taupulega, ina ia faataga mai se avanoa e mafai ai ona ou tali atu, e aunoa ma lo’u agasala i le afioga a le Atua.” (D’Aubigne, b. 7, ch. 8.)</p>
	<p class="standard-indented">O lona faia o lenei talosaga ua faailoa mai ai le loloto o le faautaga a Luteru. O lenei talosaga ua talitonu ai le tauaofiaga e le soona faia filifiliga a Luteru pe faatatope foi ona faia o ana galuega e aunoa ma se iloiloga lelei i lona mafaufau. O lona to’a ma lona fai faatataulelei ua atili malosi ai lana faamatalaga, ma mafai ai mulimuli ane ona tali atu o ia i le āva ma le faaaloalo, i se tali maumaututū ma le le femoumoua’i, se tali na faia i le faautauta lelei, se tali na maofa ma le fiafia ai ona fili, ona ua faaaliali a’e ai lo latou loto ma’a’a ma le faamaualuga.</p>
	<p class="standard-indented">O le aso na sosoo ai na fuafuaina e avatu ai lana toe tali i luma o le faamasinoga. Peitai a’o manatunatu o ia i le malolosi o au ua tuufaatasia nei e tetee i le upu moni, na oo ifo ia te ia le loto vaivai. Na taumaluelue lona faatuatua; na oo ifo ia te ia le mata’u ma le gatete ma ua manumalo ai le fefe ia te ia. E tele faigata ma puapuaga na taufai laulaututū a’e i ona luma. Peiseai ua toetoe lava manumalo a’ia’i ona fili, atoa ma agaga o le pogisa. Ua si’osi’omia o ia e ao pogisa, ua peiseai o se pa pupuni i le va o ia ma le Atua. Na galala lona loto mo le mautinoaga o le faatasi mai o le Atua ia te ia. O le mafatia tele o lona loto na ia faapa’ū faō ifo ai i le eleele ma sasaa atu lona loto i le Atua, i ni valaau faamomoiloto e le malamalama i ai se tasi na o le Atua.</p>
	<p class="standard-indented">Fai mai lana valaau, “Oi le Atua mamana e, le Atua e faavavau, faauta i lenei lalolagi sauā. Ua faamaga mai lona gutu e folo ia te au, a ua itiiti na’ua lo’u faatuatua ia te Oe. Afai ua na o le malosi o lenei lalolagi e maua i ai so’u faamoemoe, ua leai se aogā. Ua oo mai lo’u toe itula, ma ua le taumatea lo’u i’uga. Le Atua e, ia E fesoasoani mai i la’u tu atu e tetee i le poto o lenei lalolagi. Na o Oe lava ua ou tagi atu i ai, auā o Lau galuega lenei. E leai se mea ou te oo mai ai fua i inei. E leai sa’u mata’upu ou te finau atu ai i nei tagata maualuluga o le lalolagi. O le galuega lenei a Lau Afio, o se galuega amiotonu, o le galuega e faavavau. Le Alii e, <span type="pagebreak" id="calibre_link-181" title="130" class="pagebreak">[130]</span> fesoasoani mai ia te a’u! Ua na o Lau Afio ua ou faamoemoe i ai, o Oe o le Atua faamaoni, o le Atua e le maliliu. E le tumau, e leai foi se mautinoaga i mea e fai e le tagata. O mea uma e fai e tagata e i’uvale. Peitai ua E filifilia a’u mo lenei galuega. Ta tutū faatasi ma Lau Afio ona o Keriso Lou Alo pele, o le ua avea ma o’u lafitaga ma o’u talitā, o lo’u ’olo malosi.” (Ibid., b. 7, ch. 8.)</p>
	<p class="standard-indented">O le silafia e le Atua o mea uma na ia tuua ai faapea Luteru ina ia lagona e ia lona puapuaga, ina ia le faamoemoe ai o ia i lona lava malosi, ma pa’ū vave atu ai i le mailei ma le pagatia. Peitai e le o tiga o le tino, e le o le mata’u foi i le oti po o le fefe i sauaga na tau manumalo mai ia te ia, ma oo mai ai lona loto vaivai. Na ia malaga mai ma lona iloa lelei o lona vaivai ma lona le mafai o se mea. Atonu o lona vaivai o le a toilalo ai le galuega o le upu moni. Na ia tauivi ma le Atua e le ina ia maua ai sona lava saogalemu, a ia maua ai le manumalo o le talalelei. Pei lava o le fagatuaga a Iakopo ma le Atua i autafa o lena vaitafe tuufua, na faapena foi le feteena’iga i lona mafaufau ma le puapuaga o lona loto. Peitai, e pei lava ona faia e Isaraelu, na faapena foi ona piimau atu o ia i le Atua ma ua ia manumalo ai. O lona lagona o lona le mafai o se mea e tasi, o lea na piimau atu ai lona faatuatua ia Keriso le Faaola malosi. Na mafanafana lona loto ona o le mautinoaga o le a le tu atu na o ia i luma o le faamasinoga. Ua toe maua nei le filemu i lona loto, ma sa olioli o ia ona o le avanoa na te siitia a’e ai le afioga a le Atua i luma o tupu ma tamalii o malo o le taupulega.</p>
	<p class="standard-indented">Na faapena ona piimau atu lona loto i le Atua a’o sauni atu o ia mo le tauiviga ua i ona luma nei. Na ia manatunatu i lana tali o le a faia i luma o le Fono; na ia iloiloina foi nisi o fuaitau i totonu o ana tusitusiga; na ia sa’ilia foi ni mau o le Tusi Paia e faamaonia ai ana a’oa’oga tusia. Ua mae’a ia, ona tuu lea o lona lima tauagavale i luga o le Tusi Paia o lo o matala i ona luma, ma sa sii a’e lona lima taumatau i le lagi ma faia lana tautinoga “e tumau ma le faamaoni i le talalelei, ma tala’i atu ma le le fefe lona talitonuga, tusa lava pe faamaufaailogaina lana tautinoga i lona ola.” (Ibid., b 7, ch 8.)</p>
	<p class="standard-indented">E lei vaaia i ona foliga se fefe po o se matamuli i le taimi na toe avatu aloa’ia ai o ia i luma o le Fono Aoao Faitulafono a le taupulega. Na to’a ma filemu lelei lona mafaufau a’o ia tu atu i ona uiga faatamalii, i luma o ē maualuluga o le lalolagi. Ua fesiligia nei o ia e le leoleo a le tupu mo lana tali pe o le a ia lafoa’ia ma fulitua i ana a’oa’oga tusia. Na avatu le tali a Luteru i se leo filemu ma le agamalu e aunoa ma ni ava’avauga. Na ia faailoa le āva ma le faaaloalo e tatau ai e aunoa ma se faafiapoto. Peitai na vaaia i ona foliga se to’a filemu ma se agaga fiafia na maofa ai le tauaofiaga uma.</p>
	<p class="standard-indented">Na tali atu faapenei Luteru: “Lau afioga a le tupu, le ao o le taupulega; le mamalu maualuga o faipule faapea alii sili o le malo. Ua ou tula’i atu i <span type="pagebreak" id="calibre_link-182" title="131" class="pagebreak">[131]</span> luma o lenei tauaofiaga mamalu, e tusa ai ma le faatonuga na tuu mai ia te a’u i le aso ananafi. Ou te talosagaina i le suafa o le Atua lau afioga i lau maiesetete le tupu, faapea le mamalu maualuga ua afifio nei, ina ia outou faafofoga alofa mai a’o o’u avatua se tala o le galuega ua ou mautinoa lona sa’o ma lona tonu faamaoni. Afai ou te solia i lo’u valea ni tu ma ni aga faatamalii e tusa ai ma lenei maota, ou te faamaulalo atu ina ia outou faamagalo i le auauna, ona ou te lei ola a’e i ni maota o tupu, a’o le taaligoligoa o le nofoaga faamonike.” (Ibid., b. 7, ch. 8.)</p>
	<p class="standard-indented">Ona amata loa lea o lana tali e tusa ai ma le fesili. Na ia ta’u atu e le uiga tutusa uma ana a’oa’oga tusia. O nisi o ana tusitusiga o lo o i ai a’oa’oga e faatatau i le faatuatua ma galuega lelei, ma e oo lava i ona fili ua latou ta’u maia le aogā o nei aoaoga. Afai o le a lafoa’i ma fulitua o ia i ia aoaoga, o lona uiga o le a ia lafoa’i i ni a’oa’oga o lo o talitonu uma i ai le atunuu. O le vaega lona lua o ana a’oa’oga tusia o lo o faaaliali a’e ai amioga leaga ma fāiga amioletonu a le pule faapope. O le lafoa’i ma le fulitua i ia a’oa’oga o le a faamalosia atili ai le pule le alofa a Roma, ma faalauteleina ai le avanoa e ofi mai ai nisi amioletonu ma nisi amioleaga e sili atu le pa’ū maulalo. O lona tolu o vaega o ana tusitusiga ua ia osofa’ia ai i latou o ē taupūnipuni i le amioleaga. Na ia faailoa atu lona le taofiofi i ana upu ia i latou ia. E le o ia o se tagata e aunoa ma se sese; peitai na te le mafai foi ona lafoa’i ma fulitua i nei tusitusiga, ne’i faamalosia atili ai fili o le upu moni, ma latou solipala ai le fanau a le Atua i nisi sauaga e sili atu ona mamafa.</p>
	<p class="standard-indented">Ua faaauau le tali a Luteru ma faapea atu: “Peitai o a’u ua na o se tagata, ae le o se atua. O le mea lea ou te tali atu ai e pei ona faia e Keriso: Afai ua ou agasala i a’u upu, ona ta’u mai lea po o le ā la’u agasala. Ou te ole atu i lau afioga le tupu, le ao o le taupulega, faapea le mamalu maualuga i tama-aiga, atoa le mamalu eseese ua aofia nei, ina ia aumaia se faamaoniga mai tusitusiga a le au perofeta ma le au aposetolo e fai ma molimau o sa’u agasala po o so’u sese. O le taimi lava e faamaonia ai ni o’u sese, o le taimi lava lea ou te fulitua ai ma lafoa’i i ia sese, ma o a’u lava foi ou te taulamua i le lafoa’ia o ia tusi i le afi.</p>
	<p class="standard-indented">“Ou te faamoemoe ua avea la’u faamatalaga lena ma mea ua manino lelei ai, ua uma ona ou iloiloina ma ua ou iloa lelei puapuaga ua lamatia ai nei lo’u ola. Ae ou te lē te’i pe faavaivai ai. Peitai ou te olioli ona ua avea le talalelei ma faapogai o faigata ma feeseesea’iga, e pei lava foi ona faia i taimi ua mavae. O le uiga tonu lena, ma o le i’uga lava foi lea o le afioga a le Atua. Na fetalai mai Iesu, “Ou te lei sau e avatu le filemu i le lalolagi, a’o le pelu”. O le Atua e ofoofogia ae mata’utia foi i Ona ala; tatou faaeteete ina nei o tatou taumafai e tineia fe’ese’esea’iga, ae avea lea ma mea tatou te sauāina ai le afioga paia a le Atua, ma aumai ai i o tatou luga se taimi o puapuaga e sili ona mata’utia, atoa ma le faatafunaga e faavavau. E mafai ona ou siitia maia ni tala mai le afioga a le Atua. E i ai le <span type="pagebreak" id="calibre_link-183" title="132" class="pagebreak">[132]</span> tala ia Farao, tala i tupu o Papelonia, faapea tupu o Isaraelu. Ina ua latou sa’ilia ai fautuaga a le aupopoto mo le atina’e ma le faalauteleina o o latou malo, na latou galulue ai mo lo latou lava faatafunaga. ’Latou te lei iloa e mafai e le Atua ona fulisia ma ave’esea mauga.’ ” (Ibid., b 7, ch 8)</p>
	<p class="standard-indented">Sa faaaoga e Luteru le gagana Siamani i lana tali; peitai ua talosagaina nei o ia ina ia toe faia lana tali i le gagana Latina. E ui lava i le gagase o ona tino ma lona lplavā talu ai le tali faato’a uma atu nei, sa talia e Luteru le talosaga, ma sa malosi ma manino lelei lana tali, e pei lava ona faia muamua i le gagana Siamani. O le finagalo lava lea o le Atua ua fai faalua ai le tali a Luteru. E toatele alii sili ma ta’ita’i ua leva ona tauaso i latou ona o a’oa’oga sese ma mea faanuupo, ma sa faigata ai ona goto ifo i o latou mafaufau le tāua ma le manino o le tali a Luteru. Peitai o le faia faalua o lana tali ua mafai ai nei ona latou vaai manino i vaega ese’ese o lana mata’upu, e pei ona ua faataatia atu nei i o latou luma.</p>
	<p class="standard-indented">O ē na faama’a’a pea ma tapunia o latou mata i le susulu atu o le malamalama, ma latou le fia talitonu i le upu moni, ua latou tu’itino nei ma feita ona o le malosi ma le manino o upu a Luteru. O le taimi na mae’a ai le tautalaga a Luteru na valaau mai ai ma le ita le fofoga fetalai o le Fono Faitulafono ma fai mai, “E te lei talia le fesili na avatu ia te oe. E mana’omia ia e aumaia se tali puupuu ma le manino. E te lafoa’i ma fulitua i au a’oa’oga pe leai?”</p>
	<p class="standard-indented">O le tali lenei a le Failauga o le Toe Fuata’iga: “Talu ai ona ua fia maua e lau afioga le tupu mamalu le ao o le taupulega, faapea mamalu maualuga ua afifio nei se tali puupuu ma le manino, o lea ou te usitai ai, ma o la’u tali lenei. E le mafai ona ou faatagaina le pope po o se Fono latou te pulea o’u talitonuga ona o lenei. Ua manino e pei o le ao, o nei tagata uma e masani ona sese, ma e masani foi ona latou fe’ese’esea’i. O le mea lea afai e leai se faamaoniga o so’u sese mai le Tusi Paia, afai e leai se molimau mai le afioga a le Atua e faailoa mai ai e ao ona suia lo’u talitonuga, e le mafai, le mafai lava ona ou liliu, ma ou te le fulitua foi pe lafoa’i i a’u aoaoga, auā e le tatau i se Kerisiano ona faatautee i lona loto fuatiaifo. O lea ou te tula’i atu ai i le mea nei, ou te le liliu, ou te le liliu lava; tau ina ia fesoasoani mai le Atua ia te a’u. Amene.” (Ibid., b. 7, ch 8.)</p>
	<p class="standard-indented">Na faapena ona tumau lenei tagata amiotonu i luga o le faavae mautū o le afioga a le Atua. O le malamalama o le lagi na faamalamalamaina ai ona foliga. Na vaaia e le aofia ona uiga lelei ma lana amio mamā, atoa ma lona agaga fiafia ma le agamalu, i le taimi na avatua ai lana molimau e tetee atu ai i le malosi o a’oa’oga sese, ma molimau atu ai i le maoa’e ma le maualuga o le faatuatua, le faatuatua e manumalo ai i le lalolagi.</p>
	<p class="standard-indented">Na i ai sina taimi na foliga mai ai ua meia ma le magagana le tauaofiaga atoa. Na faia le ulua’i tali a Luteru i se leo filemu, ma sa vaaia foi ona uiga agamalu. Na manatu ta’ita’i Roma o ni faailoga ia o le fiu ma le lotovaivai <span type="pagebreak" id="calibre_link-184" title="133" class="pagebreak">[133]</span>  <span type="pagebreak" id="calibre_link-185" title="134" class="pagebreak">[134]</span> o Luteru. Na latou manatu o le talosaga a Luteru mo se taimi e iloiloina lelei ai sana tali, ua na o se amataga lea o Iona liliu ma lona fulitua i ana aoaoga. O le taimi na tepa ai Salesa le ao o le taupulega i le tino vale o le patele, atoa ma ona la’ei ma lana tali filemu, o le taimi lava lea na fai ai lana tala faapea, “O ai e fia talitonu i a’oa’oga sese a lenei patele?” Peitai o le to’a ma le tūtūmau o Luteru e pei ona vaaia nei, faapea ma le malosi ma le manino o lana tali, o nei mea uma ua tēte’i ma maofa ai i latou uma. Ua suia nei le manatu o le ao o le taupulega ia Luteru ma ua ia faapea ane ai, “E tautala le patele lenei e pei o se toa, e aunoa ma se fefe po o se faavaivai”. E toatele nisi o tamalii o Siamani na latou vā’ai ma le agaga faagaeetia ma le fiafia i lenei tama fanau a lo latou malo.</p>
	<p class="standard-indented">Ua toilalo nei ’au a Roma; ua matuā foliga le manuia la latou mata’upu. Ua latou taumafai nei e uumau la latou pule. Ua latou le faaaogaina le auupega o le afioga a le Atua, a ua latou aapa atu nei i la latou auupega masani o le taufaamata’u. Fai mai le fofoga fetalai o le Fono, “Afai e te le liliu ma fulitua i au aoaoga, o le a fono le ao o le taupulega ma setete uma o le taupulega auā se faasalaga e fai i se failauga o a’oa’oga sese e le fia liliu.”</p>
	<p class="standard-indented">Na olioli uō a Luteru a’o latou faalogo i lana tali. Peitai o lenei taufaamata’u ua faate’ia ma faapopoleina ai nei i latou. Ae ui i lea na faapea lemu atu Luteru, “Tau ina ia avea le Atua o lo’u fesoasoani, auā ou te le liliu lava, pe fulitua foi i se mea e tasi.” (Ibid., b. 7, ch. 8.)</p>
	<p class="standard-indented">Na faatonuina Luteru ina ia tuumuli atu i fafo a’o faia se feutaga’iga a alii sili, o sui o setete ese’ese. Na manatu le toatele ua oo mai se tulaga pagatia tele. O le le fia gaua’i o Luteru o le a aafia ai le tala tuufaasolo o le ekalesia mo le tele o augatupulaga o le lumana’i. O lea na tonu ai loa o le a avatua ia Luteru se toe avanoa e gaua’i ma liliu ai. Ua aumaia nei o ia i luma o le Fono mo se toe taimi. Ua toe fesiligia foi o ia pe o le a ia lafoa’i ma fulitua i ana aoaoga. “E leai se isi a’u tali e ese ai nai le tali ua ou avatua i le taimi ua mavae,” o le upu lea a Luteru. Ua foliga mai nei ua le mafai e folafolaga, ua le mafai foi e se taufaamata’u ona tosina ai Luteru e gaua’i atu i le faatonuga a Roma.</p>
	<p class="standard-indented">Na o le ofo ma le feita na oo ifo i ta’ita’i pope. Ua latou maofa ona o la latou pule malosi e masani ona gatete ai tupu ma tamalii, a’o lenei ua faaleaogaina e lenei patele faatauvaa. Na latou fia tagolima ia Luteru ma faaoo atu i ai lo latou to’asa, ma faatāugāina ai lona tino sei oo i le oti. Peitai, e ui lava na iloa lelei e Luteru lona tulaga pagatia, sa ia tali atu ia i latou uma ma le to’a i le agaga Kerisiano ma le faatamalii. E lei i ai se mitavale po o se ava’avau po o se taufaasesē i ana upu. Na matuā faagalo e Luteru ia lava, na ia le manatu foi i mamalu eseese faalelalolagi ua si’omia ai nei o ia. Na o le tasi lava le mea na oo ifo ia te ia. Na ia lagona ua i ai o ia i luma o le silafaga a Le sili mamao a’e Lona maualuga nai lo pope po o katinale, po o tupu ma ao o malo. Na fetalai Iesu i lenei <span type="pagebreak" id="calibre_link-186" title="135" class="pagebreak">[135]</span> tauaofiaga e ala i le tautinoga a Luteru, ma o le maoa’e tele ma le manino lelei o lea lauga na faatumulia ai mo sina vaitaimi ana uō atoa ma ona fili, le maofa atoa ma le mata’u. Na faatasi ai le Agaga o le Atua i lena Fono ina ia faamalūlūina ai loto o tupu ma ta’ita’i o malo eseese o le taupulega. E i ai nisi o ia alii sili na latou ioe ma le le fefefe i le amiotonu o le mata’upu a Luteru. E toatele na latou talitonu i le upu moni e pei ona laugaina e Luteru; peitai na papa’u le faalogo a nisi. Na i ai se isi vasega o tagata o ē lei faailoaina so latou talitonu i lea taimi, peitai ina ua mae’a sa latou sa’ili’iliga i le Tusi Paia, na avea mulimuli ane i latou o nisi o lagolago malolosi ma le le fefefe o le galuega o le Toe Fuata’iga.</p>
	<p class="standard-indented">Ua leva ona fia vaai Fereti le kovana o Sakisoni i le taunuu atu o Luteru i luma o le Fono Aoao Faitulafono, ma sa ia faalogo ma le naunauta’i a o faia le lauga a Luteru. Na faagaeetia lona loto i le mitamita ma le olioli a’o ia matauina le lototele, le tūtūmau, atoa ma le to’afilemu o le failauga, ma sa tonu ia Fereti o le a ia tu malosi atu, auā le puipuiga o Luteru. Na faia e Fereti se faatusatusaga o itu e lua o le faamasinoga, ma sa ia iloa ai ua faaleaogaina le poto o pope ma tupu ma katinale, e le mana o le upu moni. Ua i ai nei se toilalo o le pule faapope, o se toilalo o le a lagona i totonu o malo Kerisiano uma, atoa ma augatupulaga uma.</p>
	<p class="standard-indented">A’o vaavaai atu le sui a le pope i le tulaga ua aliali mai nei talu ai le lauga a Luteru, sa matuā faapopoleina o ia ona o le saogalemu o le pule faa-Roma, ma o lea na tonu ai loa ia te ia, o le a ia faaaogaina soo se auupega i lalo ifo o lana pule, auā le lafotūina o le Failauga o le Toe Fuata’iga. Ua faasaga atu loa le amapasa na te faaaoga lona atamai i le gagana, atoa ma lona agavaa i upufai o malo, o se taleni lea ua ta’uta’ua ai nei o ia, ma ua amata loa lava ona faailoa atu i le ao talavou o le taupulega, le valea ma le le manuia o le manatu i le mata’upu a se patele faatauvaa faapea, ae afaina ai lo la va ma le tupusa o Roma.</p>
	<p class="standard-indented">E lei galo i le mafaufau o Salesa nei upu. O le aso na sosoo ai na poloa’iina ai loa e Salesa se fe’au e faitauina i luma o le Fono Aoao. O lea fe’au na folafola atu ai lana filifiliga maumaututū o le a ia lagolagoina ma puipuia le ekalesia Katoliko, e pei lava ona faia e tupu o le taupulega o ē na muamua atu ia te ia. Talu ai ona ua le fia lafoa’ia e Luteru ona sese, e ao ona faaaogaina auupega aupito mamafa ia te ia, atoa ma a’oa’oga ua ia tala’ia. Fai mai upu o le fe’au a Salesa: “Ua i ai se patele e toatasi ua faasesēina i lona valea, ma ua ia tu a’e ai e faatautee i le talitonuga o malo Kerisiano uma. Ua ou nofo sauni nei e foa’i uma atu o’u malo, o lo’u tamao’aiga, o a’u uo, o lo’u tino ma lo’u toto, o lo’u agaga ma lo’u ola, ina ia taofia ai lenei faalēmigao. Ua toe nei o sina taimi ona ou poloa’iina lea o lana susuga ia Luteru e alu, ma o le a alu atu lenei patele ma la’u poloa’iga e faasā ai ona faia e ia se mea e toe tupu mai ai se vevesi i o tatou tagata. O le faasalaga o ē loto ma’a’a ma ē faia tala’iga sese, o le faasalaga lea o le a ou faia ia Luteru ma i latou uma o ē mulimuli ia te ia. <span type="pagebreak" id="calibre_link-187" title="136" class="pagebreak">[136]</span> O le a ou faate’ina i latou ma le ekalesia, ma faasā ai ona latou toe auai i soo se sauniga a le ekalesia. O le a ou faaaoga soo se auupega auā lo latou faaumatiaga. Ou te valaau atu ai i tagata uma i setete taitasi, ina ia latou amio e pei o Kerisiano moni.” (Ibid., b. 7, ch. 9.) Peitai na faia foi le folafolaga a le ao o le taupulega, ina ia aloa’ia ma tausia le puipuiga o Luteru. O lona uiga e le mafai ona faatinoina se tasi o nei faasalaga sei vagana ua mua’i taunuu saogalemu Luteru i lona nuu ma lona aiga.</p>
	<p class="standard-indented">Ua vaeluaina nei le Fono Aoao i ni manatu se lua. Fai mai le sui o le pope e tia’i ma faagalo i le puipuiga o le Failauga o le Toe Fuata’iga. Fai mai la latou tala, “Ia lafo i le vaitafe o le Raine lefulefu o Luteru, e pei ona faia i lefulefu o Ioane Hasi i le selau o tausaga ua mavae”. (Ibid., b.7, ch. 9.) Peitai na tetee alii sili o Siamani i lenei amioletonu e ui lava o i latou foi o ni tagata lotu pope, ma o Luteru foi o lo latou fili. O lo latou manatu a le aloa’ia le puipuiga o Luteru, ua le savavali ta’ita’i Siamani e tusa ai ma le folafolaga na faia ia Luteru, ma o se pisia matagā foi lea i le igoa lelei o le malo. Na latou faatepa le Fono i mala na mulimuli mai i le oti o Hasi, ma e le fia avea i latou ma faapogai o se toe oo mai o ni mala faapea i luga o Siamani, faapea luga o le ao talavou o le malo.</p>
	<p class="standard-indented">Fai mai le tali a Salesa, “O lenei mea o le savali e tusa ai ma se folafolaga, e ao ona ave’esea ma le lalolagi. Peitai e ao ona i ai sona lafitaga i totonu o loto o alii sili”. (Ibid., b. 7, ch. 9.) Sa toe faia lava foi se isi taumafaiga a fili aupito sauā o Luteru, ina ia una’ia ai le ao o le taupulega na te faia ia Luteru, e pei ona faia e Sikisemane ia Hasi. O lona uiga, ia tuu atu Luteru ina ia tagolima i ai le ekalesia. Peitai na manatua e Salesa le aso na tu ai Hasi i luma o le tauaofiaga, ma tusi i filifili ua noatia ai o ia, ma ua ia ta’u sa’o atu ia Sikisemane lona olaga faaKerisiano ua tali mate. O lea na tali atu ai Salesa le Lima, “Ou te le fia māsiasi e pei o Sikisemane”. (Lenfant, vol 1, p. 422.)</p>
	<p class="standard-indented">Ae ui i lea tali a Salesa, ua ia teena lava ma le iloa upu moni na faailoa atu e Luteru. Fai mai lana tala tusia, “Ua maumaututū lo’u manatu ou te savali e pei ona faia e ao o le taupulega o ē na muamua atu ia te a’u”. (D’Aubigne, b. 7, ch. 9.) Ua faia lana filifiliga na te le fia laa ese i tu ma masani auā lona vaai i le upu moni ma le amiotonu. Pei lava ona faia e ona tua’ā, o le a faapena foi ona lagolagoina e ia le pule faapope, faatasi ai ma le sauā ma amioletonu a lea pule. Na faapena ona faia lana filifiliga, na te le fia talia se malamalama e sili atu i lo le malamalama na talia e ona tua’ā, na te le fia faia foi se tiute latou te lei faia.</p>
	<p class="standard-indented">O lo o i ai le toatele i ona po nei o lo o faapea ona latou piimau atu i aganuu, i tu ma masani a ō latou tua’a. Latou te le fia talia se malamalama fou e auina mai e le Atua ia i latou, ona e lei avatua lea malamalama e le Atua i o latou tua’ā. Tatou te le o ola i le vaitaimi na ola ai o tatou tua’ā, ma e faapena foi ona le tutusa tiute tau’ave ua faaee mai e le Atua ia i tatou, ma tiute tauave na tuuina e Ia i o tatou tua’ā. E le finagalo le Atua <span type="pagebreak" id="calibre_link-188" title="137" class="pagebreak">[137]</span> ina ia avea le faata’ita’iga a ō tatou tua’a o se ta’iala i o tatou olaga, ae faagalo ai lo tatou lava su’esu’e ifo i Lana upu moni. E sili atu le tele o mea ua tatou iloa i lo mea na malamalama i ai o tatou tua’ā. E fesiligia i tatou e le Atua i le malamalama na maua e o tatou tua’ā, ma sa latou tuulima maia ia i tatou. Peitai e faamasinoina foi i tatou e le Atua ona o le malamalama faaopoopo o lo o sulugia ai nei i tatou mai le afioga a le Atua.</p>
	<p class="standard-indented">Fai mai le fetalaiga a Keriso e uiga i tagata Iutaia le fia talitonu, ’Ana ou le sau ma tautala atu ia i latou, semanu e leai sa latou agasala; peitai ua leai nei se mea e ufiufi a’i la latou agasala” Ioane 15:22. O Keriso lava foi lea na fetalai atu e ala ia Luteru, i le tupu ma tamalii o Siamani. A’o susulu atu le malamalama mai le afioga a le Atua, na faapena ona ole atu mo se toe taimi Lona Agaga i le toatele na i ai i lea tauaofiaga. Pei lava ona teena e Pilato le Faaola o le lalolagi i le tele o senituri ua mavae, ona o mamalu ma tulaga ma lona’tepa i manatu o tagata; e pei lava ona gatete Filiki ma faapea atu i le avefe’au o le upu moni, “Alu ia oe i le aso nei, sei maua so’u avanoa lelei ona ou toe fe’au atu lea ia te oe”; e pei lava ona tautala Akeripa faamaualuga ma fai mai, “Toetoe lava ē liua a’u e fai ma Kerisiano”, ae na ia liliu ese mai le fe’au faalelagi; na faapena foi ona faia e Salesa le Lima, i lona teena o le malamalama o le upu moni ona o lona naunau i mamalu ma tulaga faalelalolagi, atoa ma lona vaai i aganuu ma tu e masani ai.</p>
	<p class="standard-indented">E tele ni fāfātala e uiga i le mea o le a tupu ia Luteru na salalau i le aai o Vemi, ma faapogai ai se vevesi tele. E tele ni uō fou a le Failauga o le Toe Fuata’iga na maua i le aai, ma sa masani lelei nei uō i le taufaalata ma le sauā o Roma ia i latou uma o ē faafiatoa ma latou taumafai e faaaliali a’e ana amioletonu. Na tonu i nei uō e le tatau ona ave ai faapea le ola o Luteru. E faitau selau tamalii o le malo na latou tautino latou te puipui ia te ia. E toatele foi na latou faitioina faalaua’itele le faasalalauga a le ao o le malo. Fai mai i latou o lea fe’au ua faailoa manino mai ai ua usitai atu faatamaitiiti Siamani i le pule malosi a Roma. Na tusia ni upu i ni fasi laupapa ma tutu’i i luma o fale o tagata ma fale o le malo. O nisi o ia laupapa na latou faitio ma faaleaga ia Luteru, o nisi foi na latou lagolagoina o ia. O se tasi o ia laupapa na tusia ai upu a le poto o Solomona ua faapea mai, “Le nuu e, oi talofa ia te oe pe a o se tamaitiiti lou tupu”. Failauga 10:16. E toatele naunau i latou o ē na lagolagoina faalaua’itele Luteru i totonu o le malo atoa o Siamani. O lea na manatu ai le tupu ma le Fono Aoao afai e fai nei se faasalaga le sa’o ia Luteru, e oo ina lamatia ai le filemu o le taupulega atoa, faapea ma le saogalemu o le nofoalii.</p>
	<p class="standard-indented">Na matauina ma le faaeteete nei mea uma e Fereti le Kovana o le setete o Sakisone. E ui lava na te lei faailoaina i se isi lona agaga moni e uiga ia Luteru, sa ia leoleo ma le faaeteete ia te ia. Na ia matau-mamao atu ona <span type="pagebreak" id="calibre_link-189" title="138" class="pagebreak">[138]</span> laasaga uma, atoa ma faagaioiga uma a ona fili. Peitai e toatele nisi latou te lei natia lo latou lagolagoina o Luteru. Na ō atu ia te ia ni asiasiga a ta’ita’i o setete, o alii tāua, o matai ma isi tamalii o le malo faapea ma le ekalesia. Fai mai le tala a le tusitala o Sepalatina, “Na le ofi le tama’i potu o le faiaoga i le toatele o ē na asiasi atu ia te ia”. (Martyn, vol 1, ē 404.) Sa sioa ia te ia tagata ua pei o ia o se agelu. E oo lava i ē lei talitonu i ana a’oa’oga na latou faia ona viiga talu ai lona tumau ma le le fefe, ma ua sili ai ia te ia le oti nai lo le soli i ona talitonuga ma lona loto fuatiaifo.</p>
	<p class="standard-indented">Na faamaoni ma naunauta’i taumafaiga a nisi ina ia ioe Luteru i se leleiga po o se faato’esega ia Roma. Na fautua i ai nisi o alii sili afai e tumau pea lona le usitai i le finagalo o le ekalesia ma le Fono, o le a le pine ae faaaunuua o ia mai le malo, ma o le a le toe maua ai loa sona puipuiga. O le tali lenei i ai a Luteru, “E le mafai ona folafolaina le talalelei a Keriso e aunoa ma le faatigāloto i nisi. Aisea la o le a avea ai le mata’u i sauaga ma pogai o le a ma tete’a ai ma le Alii ma Lana afioga? E leai, ua sili ia te a’u lo’u tuuina atu o lo’u tino, ma lo’u toto, ma lo’u ola atoa.” (D’Aubigne, b. 7, ch. 10.)</p>
	<p class="standard-indented">Na toe fautuaina foi o ia ina ia usitai i le faamasinoga a le ao o le taupulega, ona le toe i ai lea o se mea e popole ai. Fai mai lana tali, “Ou te ioe ma lo’u loto atoa ina ia ō ane le ao o le taupulega, faapea alii sili o Siamani ma soo se Kerisiano, latou te faitau ma su’esu’e i a’u tusitusiga. Peitai e tasi la’u talosaga, ina ia latou avea le afioga a le Atua o le fua e fua a’i a’u aoaoga. O le tiute o tagata uma lo latou usitai i ai. Aua tou te fautuaina a’u ou te soli i lo’u loto fuatiaifo, auā ua noatia lo’u loto i le afioga a le Atua.” (Ibid., b. 7, ch 10.)</p>
	<p class="standard-indented">Fai mai lana tali i se isi o fautuaga, “Ou te ioe ina ia latou faaleaogaina le tusi o lo’u puipuiga. Ou te tuuina atu lo’u tino ma lo’u ola i aao o le ao o le taupulega; peitai o le afioga a le Atua - e leai, leai lava!” (Ibid., b. 7, ch. 10.) Fai mai o ia e le faigata lona usitai atu i le filifiliga a se fono lautele. Peitai, ia faia le filifiliga a lea fono lautele e tusa ai ma le Tusi Paia. Fai mai o ia, “A oo i mea tau talitonuga ma le afioga a le Atua, e leai se ese’esega o le faamasinoga a Kerisiano ta’itoatasi ma le faamasinoga a le pope, tusa lava pe fia ni fono latou te lagolagoina ia faai’uga. (Martyn, vol 1, ē 410.) Na i’u lava ina talitonu ana uō atoa ma ona fili ua leai se aogā o le toe tauanauina o Luteru, ona e le toe suia lona mafaufau.</p>
	<p class="standard-indented">Ana ioe Luteru i sina mea e tasi, semanu o le a maua e Satani ma ana ’au le manumalo. Peitai o lona tumau ma le le maluelue, na avea lea ma auupega na mafai ai ona faasa’olotoina le ekalesia ma afua mai ai se feagaiga fou. Na ia le fefe i lona faia o ana lava filifiliga i mea tau tapua’iga. Ua avea le olaga o lenei tagata e toatasi o se manogi lelei ua aafia ai le lalolagi atoa faapea le ekalesia, e le gata i lana augatupulaga, ae faapea foi augatupulaga uma o le lumana’i. O lona faamaoni ma lona tūtūmau le maluelue, o le a faamalosia ai i latou uma o le a uia le ala o <span type="pagebreak" id="calibre_link-190" title="139" class="pagebreak">[139]</span> sauaga, sei oo lava i le i’uga o le lalolagi. Na faapena ona tu manumalo a’e o le mana matalasi o le Atua, e faatoilaloina ai manatu faaletagata, atoa ma le mana malosi o Satani.</p>
	<p class="standard-indented">Sa le pine loa ae poloa’iina Luteru e le pule a le ao o le taupulega, ina ia toe foi i lona nuu ma lona aiga. Sa iloa lelei e Luteru o lenei poloa’iga o le a tatao mai ai tua le poloa’iga o lona faasalaga. Na faamālumalu ifo ao pogisa i lona auala, peitai a’o tuua e ia le aai o Vemi, sa tumu lona loto i le viiga ma le olioli. Fai mai lana tala, “Ua matuā sau lava le tiapolo e fai ma leoleo i le aai o le pope; ae peitai ua leai se aogā ua matuā vatele se solo o le pa o le aai ua faia i ai e Keriso, ma ua ioe ai nei Satani e le tutusa lona malosi ma le mana o le Alii. (D’Aubigne, b. 7, ch 11.)</p>
	<p class="standard-indented">Na faia e Luteru se tusi i le ao o le taupulega, ina ua te’a ese atu o ia ma le aai. Na ia faia lenei tusi ona o lona popole ne’i faauigasesēina o se fouvalega lona tūtūmau i ona talitonuga. Fai mai upu o lana tusi, “O le Atua lava Ia, o Lē Na te silafia loto o tagata uma, o Ia e molimau i lo’u faamaoni. O Ia Na te silafia lo’u nofo sauni e usitai ma le faamaoni i lau afioga, pe oo mai ai se mamalu po o se ta’uvalea, po o le ola foi po o le oti, ou te faamaoni i lo’u fia usitai i lau afioga i mea uma, sei vagana ua aafia ai le afioga a le Atua, lea ua fai ma ta’iala o le tagata. E le maluelue lo’u faamaoni i soo se mea i lenei olaga, auā pe ou te ola pe oti, o le a le afaina ai lo’u faaolataga. Peitai a fāi i le itu tau le ola e faavavau, e le finagalo le Atua ina ia usitai le tagata i le isi tagata. Auā o le usitai faapea pe a tāu i mea faaleagaga, o le tapua’i lava lea, ma e na o le Atua e ao ona tatou ifo ma tapua’i i ai. (Ibid., b. 7, ch. 11.)</p>
	<p class="standard-indented">Na sili ona talileleia e tagata Luteru i lona foi atu mai Vemi, nai lo le taimi na faimalaga atu ai o ia i lea aai. Na talia ma le fiafia o ia e le aufailotu ma isi tamalii o le ekalesia, atoa ma pulenuu ma faipule, e ui lava ua ta’usalaina nei o ia e le ao o le malo. Na tauanau o ia e tagata mo sana lauga, ma e ui lava ua i ai nei o ia i lalo ifo o le sā a le malo, na ia toe alu a’e lava i le pulelaa. Fai mai lana tala, “E lei faia sa’u tautinoga faapea o le a ou noanoatia i filifili le afioga a le Atua, ma e le faia lava sa’u ta’utinoga faapena. (Martyn, vol 1, page 420.)</p>
	<p class="standard-indented">E lei leva ona tuua e Luteru Vemi ae faa’upu loa e ta’ita’i pope le ao o le taupulega ina ia faia sana poloa’iga auā le faasalaga o Luteru. O lea poloa’iga na faaigoaina ai Luteru “o Satani ua sau i le tino tagata, ma ua ofu mai i ofu faapatele”. (D’Aubigne, b. 7, ch. 11.) Fai mai le poloa’iga a uma loa aso faaletulafono o le puipuiga o Luteru, o le a faamalosia loa le taofiga p lana galuega. O lona uiga o le a faasāina loa soo se tasi ona faalafiina o ia, pe avatua ia te ia se mea’ai po o se vaiinu. E faasāina ai foi ona faia ia te ia soo se fesoasoani, pe faalaua’itele pe faananā, pe faa’upu pe faatino. Soo se mea lava o i ai Luteru pe a oo i lea taimi, o le a pu’eina ai lava o ia ma avatua loa lava i leoleo a le malo. O ē uma foi na latou faifaimea faatasi ma Luteru o le a lafoina i latou i falepuipui, ma o le a ave <span type="pagebreak" id="calibre_link-191" title="140" class="pagebreak">[140]</span> faamalosia o latou fale ma fanua. O ana tusitusiga o le a susunuina uma, ma, soo se tasi lava e faafiatoa ma le savali e tusa ai ma lenei poloa’iga, o le a faia ia te ia e tusa ai ma aiaiga o lenei poloa’iga.</p>
	<p class="standard-indented">E lei umi se va o le taimi na tuua ai e Luteru le aai o Vemi ma le taimi na tuua ai foi lea aai e le kovana o le setete o Sakisone, faapea ma alii sili uma o ē na aupito alolofa ma loto fesoasoani ia Luteru. Ma o le mea lea sa le faigata ai ona pasia e le Fono Aoao Faitulafono le poloa’iga a le ao o le taupulega. Ua leai nei se mea e gata mai ai le olioli o ta’ita’i pope. Ua latou manatu ua to ai lava i inei ma le mānava a le galuega o le Toe Fuata’iga.</p>
	<p class="standard-indented">Peitai ua mae’a ona faia e le Atua se ala o le faaolataga mo Lana auauna le taimi o lona puapuaga. E i ai se tasi ua leva ona ia matauina laasaga uma a Luteru, ma sa tonu i lea tagata agaga alofa ma le tumau faamaoni, o le a ia lavea’ia le auauna a le Atua. Sa manino i le toatele o le a le mālōlō Roma seiloga ua oti Luteru, ma afai e le natia o ia e se tasi, o le a le pine ae oo atu loa o ia i le gutu o le leona. Na avatua e le Atua le poto ma le faautauta ia Fereti le kovana o Sakisoni, na te faia ai se tonu lelei auā le faaolataga o le Failauga o le Toe Fuata’iga. Na galulue faatasi nisi o uō faamaoni a Fereti i le faatinoina o lana fuafuaga, ma ua mafai ai loa ona natia malu Luteru mai ona fili atoa ma ana uo. A’o faimalaga Luteru i le vao i le vaitaimi na ia tuua ai le aai o Vemi, sa faafuase’ia ona pu’eina o ia i totonu o le vaomatua, ma ave’esea ai loa o ia mai ē na latou faimalaga faatasi, ma avatu faanatinati ai lava o ia i lena vaomatua, aga’i atu i se ’olo tuufua i luga o mauga, le olo o Votipeki. Na lelei tele le faiga faananā o le pu’ega ma le natiaina o Luteru. E oo lava ia Fereti sa umi lava se vaitaimi o le māutala o ia po o fea ua ave i ai le Failauga o le Toe Fuata’iga. O le pogisa o Fereti e uiga i le mea tonu ua oo i ai Luteru, o se tasi lea o vaega o le fuafuaga. Afai e le silafia e Fereti le mea o i ai Luteru, o le a faigofie foi ona tali o ia i le toatele o ē o le a fesiligia o ia po o fea o i ai le Failauga o le Toe Fuata’iga. Tasi lava le mea na fia iloa e Fereti o le saogalemu o Luteru, ae lei popole o ia po o gafea tonu o natia ai o ia.</p>
	<p class="standard-indented">Ua mavae nei ni masina e iva ma ua oo mai le taumalulu; o lo o taofia pea Luteru ua pei o se pagota i le olo o Votipeki. Na olioli Aleana ma ana au ona ua foliga mai ua toetoe lava pe le mōli o le talalelei. Ae peitai latou te lei iloa o le taimi tonu lava lea, o lo o toe utu faatumu ai le mōlŪ a le Failauga o le Toe Fuata’iga i le faleoloa o le upu moni, ma o le a toe susulu mai lea mōli i se susulu e sili atu le malosi o lona malamalama.</p>
	<p class="standard-indented">Sa fiafia Luteru mo sina vaitaimi ona ua mamao mai o ia mai le aasa o le taua, ma ua saogalemu ai o ia i le olo o Votipeki. Peitai e lei umi sona fiafia i lona nofo filemu na o ia. O ia o se tagata e masani i se olaga gaioi, se olaga finau ma le tau, ma sa le umi ae fiu o ia i se olaga e aunoa ma tagata. Na tu a’e i ona luma i ia aso o lona nofo toatasi, le tulaga le manuia o le ekalesia. O lea na ia valaau ai e pei o se tasi ua leai sona <span type="pagebreak" id="calibre_link-192" title="141" class="pagebreak">[141]</span> faamoemoe ma ua ia faapea ane, “Faauta, ua leai se isi e tu atu e pei o se pa puipui i luma o le Alii, e laveai ia Isaraelu i nei toe aso o Lona to’asa”. (Ibid., b. 9, ch. 2.) Ua toe faasolo ane ona mafaufauga ia te ia lava, ma sa ia popole ne’i faapea tagata o lona pala’ai ua ia sola ese ai mai le taua. E le gata i lea ua ia faitio foi ia te ia lava talu ai lona le gaioi ma lona faalogologo-tiga. Peitai e leai se tagata e toatasi na te gafatia galuega na mafai ona faia e Luteru i lenei vaitaimi na nofo toatasi ai na o ia. E lei mālōlō lava lana peni. A’o olioli ma fiafia ona fili ona o lo latou manatu ua le toe mafaia se mea e Luteru, sa tēte’i ma fememea’i i latou ina ua maua molimau e faamaonia ai o lo o galue malosi pea lava o ia. Na salalau i Siamani atoa ni pepa faasalalau o ni mata’upu na ia tusia. Na ia faia foi se galuega aupito tāua mo ona tagata, ina ua ia faaliliuina le Feagaiga Fou i le gagana Siamani. Toetoe lava tausaga atoa o ia folafolaina le talalelei mai lona nofoaga faa-Patamo i luga o le mauga, ma sa ia a’oa’ia le aturiuu talu ai agasala ma sese o lena vaitaimi.</p>
	<p class="standard-indented">Na ave’esea Luteru ina ia puipuia ai o ia mai le to’asa o ona fili, ma maua ai foi sina taimi paganoa na te faia ai ia galuega tāua. Peitai e i ai nisi pogai e sili atu ona tāua, na ala ai ona ave’esea e le Atua Lana auauna mai lana galuega i luma o tagata. O le tuuina o Luteru i lenei olo tuufua ma le saogalemu, o le ave’esea lava lea o ia mai viiga a tagata. Na faapena ona lavea’iina o ia mai le mitavale, atoa ma le faalagolago i lona lava malosi. O nei lagona e lua e masani ona oo i se tagata talu ai le faamanuiaina ana galuega. Ua avea le mafatia o Luteru ma lona puapuaga, o aua ua ua toe saunia lelei ai o ia na te savalia ma le faautauta le tulaga maualuga ua faafuase’i ona faaeaina o ia i ai.</p>
	<p class="standard-indented">A’o olioli tagata i le sa’olotoga ua latou maua talu ai le upu moni, e masani le toatele ona latou faavi’ivi’i i ē na faaaogaina e le Atua, e fai ma mea faigaluega Na te lepetia ai ma motusia filifili o a’oa’oga sese ma talitonuga faanuupo. E taumafai Satani na te faatosina ese mafaufau o tagata mai le Atua, ae tepa tasi atu i le auauna. Na te ta’ita’ia tagata ina ia latou viia ma faaeaina le mea faigaluega, ae faagalo ai le Aao o lo o faagaioia ma faatonuina mea uma. E tele ta’ita’i faalelotu ua faapena ona viia ma faaeaina e tagata, ma ua faapea ona latou faatuatua ai i lo latou lava poto ma le malosi, ae galo ai lo latou faalagolago i le Atua. O le mea e sosoo ai ua latou taumafai e pulea mafaufau ma loto fuatiaifo o tagata, o ē ua tepa tasi atu i le faife’au mo lo latou ta’ita’iga, ae faagalo ai le afioga a le Atua. E masani ona tuta’ia le galuega o le toe fuata’iga ona o lenei agaga faavi’ivi’i. E finagalo le Atua ina ia puipuia le galuega o le Toe Fuata’iga mai lenei faama’i. E finagalo o Ia ina ia iloga tulaga-aao o le Atua i lenei galuega, ae le o tulaga-lima o le tagata. Na tepa tasi atu mata o tagata ia Luteru le failauga o le upu moni. Peitai na ave’esea o ia ina ia taula’i atu ai le vaai a tagata i le Atua, le Pogai e faavavau o le upu moni. <span type="pagebreak" id="calibre_link-193" title="142" class="pagebreak">[142]</span> </p>
</div>
</div>


<div class="calibre1" id="calibre_link-12">
<div class="chapter" id="calibre_link-630">
	<h2 class="chapterhead">Mataupu 9&mdash;O le Failauga O Le Toe Fuataiga Mai Suiselani</h2>
	<p class="standard-indented">Ua faaaogaina e le Atua le fuafuaga faalelagi e tasi Na te faatuina ai Lana ekalesia, ma filifilia ai ta’ita’i mo le toe fuata’iga o lea ekalesia. E lei fia faaaogaina e le Faiaoga faalelagi ē maualuluga o le lalolagi, po o ē māumea ma ē ua i ai suafa mamalu, po o ta’ita’i ua masani i viiga ma upu faavi’ivi’i a tagata. O lo latou faamaualuga ma lo latou fefete i o latou tulaga ma tofi ma lo latou poto, o mea ia na le mafai ai ona a’oa’oina i latou ina ia latou tiga faatasi ma o latou uso-a-tagata, ma galulue faatasi ma le Faaola agamaulalo. O ē le’i a’oa’oina, atoa ma tagata faifaiva o Kalilaia, o i latou ia na fetalai i ai Iesu, “Mulimuli mai ia te a’u, ou te faia outou ma faifaiva i tagata”. Mataio 4:19. O ni tagata agamaulalo ma le a’ugofie lenei au soo. O le itiiti o lo latou aafia i a’oa’oga sese o lena vaitaimi, o le faigofie foi lea ona a’oa’oina ma sauniunia i latou e Keriso mo Lana galuega. Sa faapena foi i le vaitaimi o le galuega o le Toe Fuata’iga. O Failauga aupito iloga o le galuega o le Toe Fuata’iga, o i latou o ni tagata faatauvaa ma le matitiva, ni tagata e lei pisia i le loto fefete talu ai ni o latou tulaga-tofi, ma e lei pisia foi i a’oa’oga sese ma uiga pi’opi’o o le aufailotu. E fia faaaogaina e le Atua mea faigaluega faatauvaa i Lana fuafuaga, mo le faia o ni galuega tetele ma le tāua. Ona le avea lea o le viiga i tagata, ae tuuina atu i le Atua, o Le ua galue e ala i tagata, ina ia faataunuuina ai Lona lava finagalo paia.</p>
	<p class="standard-indented">Na o ni nai vaiaso na va a’i le fanau mai o Luteru i le fale o se tagata eli koale i Sakisone, ma le fanau mai o Urika Suigeli i se fale o se leoleo manu, i atumauga ua ta’ua o le Alepa Alepese i Suiselani. O mea uma na si’osi’omia ai Suigeli i lona tamaitiiti, atoa ma a’oa’oga mai ona mātua a’o itiiti o ia, o nei mea uma na saunia ai o ia mo lana galuega i le lumana’i. Na vave lagona e ia le mamana ma le matalasi o le Atua ma Ana galuega, auā sa ola a’e o ia ma vaai i le matagofie ma le matalasi, atoa ma le mata’utia o atumauga na si’omia ai lo latou aiga. Na fia pei o ia o nisi o toa i ni taua sa faia i luga o nei atumauga, e pei ona ua tusia i tala tusia o lona atunuu. Na ia faalogo o faia e le tinā o lona tinā ni tala mai le Tusi Paia, o ni nai tala ia na filifilia mai e lenei tinā mai le tele o le gaogaosā o <span type="pagebreak" id="calibre_link-194" title="143" class="pagebreak">[143]</span> tala o le fatu, ma tala masani o le ekalesia. Na avea o sana mea fiafia lona nofo ma faalogo i tala o mea tetele na faia e pateriaka ma le au perofeta, faapea le tala i leoleo mamoe ma a latou lafu manu i luga o mauga o Palesitina ma le taimi na talanoa atu ai agelu ia i latou, ae maise le tala i le Pepe o Petele’ema, faapea Iesu i Kalevario.</p>
	<p class="standard-indented">Pei lava ona faia e le tamā o Luteru, na faapena foi ona naunau le tamā o Suigeli ina ia maua e lona atali se a’oa’oga lelei, ma o le pogai lea na auina ese atu ai o ia mai lona nuu a’o itiiti lava o ia. Na televave na’uā le tuputupu a’e o lona mafaufau, ma sa le pine ae faigata ona maua o ni faia’oga lelei e mafai ona latou a’oa’oina o ia. O le 13 o ona tausaga na alu ai o ia i le a’oga aupito maoa’e i Suiselani, le a’oga lea i le aai o Peni. Peitai o inā na tu a’e ai se faaletonu semanū e lamatia ai le manuia o lona lumana’i. E tele taumafaiga a patele na fai ina ia mailei atu ai Suigeli e avea o se monike. E lua itu’aiga vasega o patele na tauvā po o le fea e sili ona toatele tagata e ō atu i a latou sauniga. O vasega ia ua faaigoa o le itu’aiga o Tominika ma le itu’aiga o Faranisisi. Na taumafai nei itu’aiga e lua e faatosina atu tagata e ala i faaaliga teūga o a latou falesa, le felanulanua’i ma le māta’ina o a latou sauniga, atoa ma le faaaliga o faatusa faivavega, ma ni mea tuai na ta’u mai o ni mea na faaaogaina e Keriso ma le au aposetolo.</p>
	<p class="standard-indented">Lenei la ua vā’ai patele Tominika o le aai o Peni i le atamai o Suigeli, ma ua latou manatu ai o le a sili a’e le ta’uta’ua o la latou itu’aiga pe afai latou te maua lenei talavou agavaa. O lona talavou, o lona agavaa i le tautala, o lana atamai i tusitusiga, atoa fo’i ma musika ma tusiga-solo, o nei agavaa uma o le a tosina mai ai tagata i a latou sauniga. Ma, o le toatele o tagata e o mai i a latou sauniga, o le tele foi lea o le tupe-maua mo la latou itu’aiga. Na faapena ona latou faaaogā ala pi’opi’o ma faiga faavi’ivi’i ina ia mailei atu ai Suigeli e ulufale atu i lo latou nofoaga faamonike. O se nofoaga faamonike foi faapea na ulufale i ai Luteru i le taimi na a’oga ai o ia, ma semanū e le aogā o ia i le lalolagi pe ana le faasa’olotoina o ia i le auala a le Atua. E le’i finagalo le Atua ina ia oo atu Suigeli i se tulaga lamatia faapea. O le auala a le Atua na maua ai e le tamā o Suigeli se tala e uiga i fāufāuga a patele. Na mamao ma le mafaufau o lona tamā le avatua o lona atali e ola i se olaga faapaiē ma le le aogā e pei ona faia e nei monike. Na iloa e lona tamā ua tulaga lamatia le lumana’i aogā o lona atalii, ma sa ia fe’au loa lava i lona atalii e foi vave atu i lo latou aiga.</p>
	<p class="standard-indented">Na usitai Suigeli i le faatonuga a lona tamā. Peitai e lei umi se fiafia o lenei talavou i lona nuu, ma sa le umi loa ae alu atu o ia i le a’oga i Pasele. O inei na ulua’i faalogo ai Suigeli i le talalelei o le alofa tunoa o le Atua, na ala mai ia Vitepaka lona faia’oga o le gagana Eleni ma le gagana Eperu. O su’esu’ega a lenei faia’oga i nei gagana tuai e lua, na ta’ita’ia ai o ia i le Tusi Paia. Na faapena ona susulu atu ave o le malamalama ia i <span type="pagebreak" id="calibre_link-195" title="144" class="pagebreak">[144]</span> latou uma o ē na a’oa’oina e lenei faia’oga. Fai mai lenei faia’oga e i ai se upu moni mai anamuā ona aso ma e sili a’e foi lona tāua i lo taumatematega o lo o a’oa’oina e le au popoto ma le au atamamai. Fai mai lenei upu moni mai anamuā, o le maliu o Keriso ua na o lea le togiola o le tagata. Ua avea nei upu o se ulua’i ave o le malamalama mo Suigeli, a’o lei tatafa mai ata o le taeao o le Toe Fuata’iga.</p>
	<p class="standard-indented">E lei umi ae valaauina loa Suigeli mo le amatalia o lana galuega faafaife’au. O lana aulotu muamua o se nuu i luga o mauga, e le mamao ma le nuu na ia fanau ai. Ua faau’u o ia o se patele, ona tuuina atu loa lea e ia o lona loto atoa i le sa’iliga o le upu moni faalelagi. Fai mai se tasi o ona uso-a-failauga, “Na fia iloa lelei e Suigeli po o ai tonu ua tuuina mai i ai le lafu mamoe a Keriso”. (Wylie, b. 8, ch. 5.) O le tele o lana su’esu’e i le afioga a le Atua, o le manino lelei foi lea ia te ia o le ese’esega o upu moni o le Tusi Paia ma a’oa’oga sese a Roma. Na ia usitai i le Tusi Paia auā na ia lagona o le afioga lea a le Atua, ma ua na o lea foi le fua e atoatoa, le fua e le sese. Na ia lagona e ao ona avea le Tusi Paia o lona lava faamatala-upu. Na ia lagona le le manuia o le taumafai e faamatala le Tusi Paia ina ia lagolagoina ai manatu ma a’oa’oga sese a le tagata. Na talitonu o ia o le tiute o le tagata lona su’esu’e ina ia iloa e ia a’oa’oga manino ma le tuusa’o a le Tusi Paia. Na ia sa’ili’ili i soo se auala e mafai ai ona maua e ia le uiga tonu ma le uiga moni o faa’upuga a le Tusi Paia, ma sa ia tatalo mo le fesoasoani mai a le Agaga Paia. Fai mai lana tautinoga, e faaali mai e le Agaga Paia le uiga moni o le afioga a le Atua, ia i latou uma o ē sa’ili’ili i ai i le tatalo ma le faamaoni.</p>
	<p class="standard-indented">Fai mai Suigeli, “O tusi paia uma e mai le Agaga o le Atua ae le o le tagata, ma o le Atua o le na pogai mai ai le fe’au, o le Atua lava lea Na te faamaninoina mai le uiga o lea fe’au. E le sese le afioga a le Atua. E manino faamatalaga o le afioga a le Atua e faamalamalamaina ai le loto i le talalelei o le faaolataga ma le alofa tunoa. O le afioga foi a le Atua e faamafanafanaina ai le loto, e faamaulaloina ai le loto, ina ia le toe manatu ifo le tagata ia te ia lava, a ia talia ma le fiafia e ia le Atua”. Na iloa lelei e Suigeli le tonu o nei upu. Fai mai ni upu na ia tusia e uiga i lona olaga i lea vaitaimi, “Sa le mapu le tutupu a’e pea o masalosaloga ma manatu faaletagata i lo’u mafaufau, i le taimi na amata ai ona ou tuuina atu lo’u loto i le su’esu’eina o le Tusi Paia. Na i’u lava ina tonu i lo’u mafaufau o le a ou faagalo i nei manatu uma, ae sa’ili ifo i le uiga o le Atua, i totonu o Lana lava afioga manino. O le taimi na ou tatalo ai i le Atua mo Lona malamalama, o le taimi foi lea na amata ai ona faigofie ia te a’u mau o le Tusi Paia”. (Ibid., b. 8, ch. 6.)</p>
	<p class="standard-indented">O Keriso ae le o Luteru na pogai mai ai a’oa’oga na folafolaina e Suigeli. Fai mai Suigeli, “Afai o lo o folafolaina e Luteru Keriso, o lo o ma faia le galuega e tasi. E sili atu le toatele o i latou ua aumaia e Luteru ia Keriso nai e ua ou ta’ita’ia. Peitai e le afaina lea mea. Ou te le tau’avea se <span type="pagebreak" id="calibre_link-196" title="145" class="pagebreak">[145]</span> isi suafa e ese nai le suafa o Keriso. O a’u o Lana auauna ma ua na o Ia foi lo’u Alii ma lo’u Pule. E leai ma se upu e tasi ua ou tusia ia Luteru; e leai foi se upu e tasi ua tusi mai ai Luteru ia te a’u. Aisea? Ina ia iloa ai e le lalolagi e le feteena’i le Agaga o le Atua. Ua faamaonia lea itu ona e ui lava e leai sa ma fesoota’iga ma Luteru, o lo o savali gatasitasi pea lava la ma folafolaina o a’oa’oga a Keriso”. (D’Aubigne, b. 8, ch. 9 )</p>
	<p class="standard-indented">O le tausaga 1516 na tofia ai Suigeli e fai ma failauga i le nofoaga faamonike i Esiteni. O inei o le a vaai lelei ai Suigeli i nisi o amioletonu a Roma, ma o inei foi o le a fai ai e ia le galuega o le Toe Fuata’iga, se galuega o le a faalogo i ai nuu Kerisiano uma. O se tasi o mea na tosina atu ai tagata i Esiteni o le faatusa o Maria; na talitonu le toatele e i ai le mana i lea faatusa na te faia ai vavega. O luga a’e o le faitoto’a tele o lenei nofoaga faamonike na tusia ai upu nei: “E maua i inei le faamagaloga e faavavau o agasala”. (Ibid., b. 8, ch. 5.) Na lolofi atu tagata i soo se vaitaimi o le tausaga i le fia oo i le malumalu na i ai le faatusa o Maria; peitai na sili atu le toatele o le motu o tagata na lolofi atu i Esiteni i le taimi o le sauniga faaletausaga na faapa’iaina ai lea faatusa. E oo lava i Farani ma Siamani na o atu ai faigamalaga uumi ona o le fia molimauina e tagata o lea sauniga. Na tiga le mafaufau o Suigeli talu ai lenei vaaiga le manuia, ma sa ia faaaogaina loa lea avanoa lelei na te folafolaina ai le sa’olotoga e ala i le talalelei, i lenei toatele ua nofo pologa i talitonuga faanuupo.</p>
	<p class="standard-indented">Fai mai upu a Suigeli, “Aua tou te manatu ua sili atu le faatasi mai o le Atua i lenei malumalu nai lo isi vaega o Lana foafoaga. O lo o soifua le Atua i soo se atunuu na ou tou faimalaga mai ai; o lo o i ai le Atua i ou autafa ma lou nuu; Na te faafofoga ia te oe. E mafai ea e a tatou galuega faalēmanuia, po o faigamalaga uumi faapenei, po o taulaga, po o faatusa, po o talosaga ia Maria po o le au paia, e mafai ea e nei mea uma ona e maua ai le alofa tunoa o le Atua? O le a le aogā o le tele o upu ua faa’upu atu ai a tatou talosaga? O le a le aogā o le pulou iila i le ulu o le patele, o le a le aogā o le sele mamā o lona ulu, po o ofu talaloa, po o seevae ua teuteuina i le auro? E silasila le Atua i le loto, a’o o tatou loto ua mamao lava ia te Ia. Na faasatauroina Keriso e avea o le togiola mo agasala a i latou uma o ē faatuatua, seia oo lava i le faavavau”. (Ibid., b. 8, ch.5.)</p>
	<p class="standard-indented">E toatele le au faafofoga. e le’i fia faalogo i nei aoaoga. Latou te le’i fia faalogo i upu ua ta’u mai ai e leai se aogā o le faigamalaga umi ma le faigata ua latou faia nei. Na le malamalama i latou i lenei faamagaloga ua ofofuaina mai ia i latou e ala ia Keriso. Ua fiafia lava i latou i le auala tuai i le lagi ua uma ona faasino mai ia i latou e Roma. Na latou mumusu i le faigatā o le sa’ili’ili atu mo se isi auala e sili atu. E faigofie le tuuina atu o lo latou faaolataga i lima o patele ma le pope; ae faigata le sa’ili atu mo le loto ia faamamāina.</p>
	<p class="standard-indented">Peitai na i ai se isi vasega o tagata na latou talia ma le fiafia le talalelei o <span type="pagebreak" id="calibre_link-197" title="146" class="pagebreak">[146]</span> le faaolataga e ala ia Keriso. Latou te le’i maua se filemu o o latou agaga i lo latou tausia o tulafono na faatonuina e Roma, ma ua latou talia nei e ala i le faatuatuai le toto o le Faaola e avea o lo latou togiola. Na foi atu i latou nei i o latou nuu ma latou faailoa atu i isi le malamalama ua latou maua. Na faapena ona avatua le upu moni mai lea nuu i lea nuu, mai lea aai i lea aai, ma ua faapena ona matuā faaitiitia ai tagata na faimalaga mamao mai i le malumalu o Maria. Na vaaia foi le pa’ū ifo o tupe o taulaga, ma sa faapena foi ona pa’ū ifo ai o le totogi o Suigeli, auā o tupe ia na maua ai lona totogi. Peitai na o lona fiafia na oo mai ai ona ua ia vaaia ua amatalia nei ona lepetia i lalo le malosi o talitonuga faanuupo.</p>
	<p class="standard-indented">E le’i tauaso ta’ita’i o le ekalesia i le galuega ua faia nei e Suigeli. Peitai, mo le taimi nei, latou te le’i faalavelave i ai. Na i ai lo latou faamoemoe atonu lava latou te maua o ia mo lo latou itu e ala i faiga faavi’ivi’i. Peitai a’o faapena ona latou faatalitali, sa le faatali le salalau atu o le upu moni, atoa ma le taliaina o lea upu moni i loto o tagata.</p>
	<p class="standard-indented">O lana galuega i Esiteni na saunia ai Suigeli mo se tovine e sili atu lona lautele. Ua mae’a ona tausaga e tolu i Esiteni, ma ua tofia loa o ia e avea ma failauga i le malumalu tele i le aai o Suriki. O le aai aupito tāua lea i le atunuu atoa o Suiselani, ma o le a mamao le salalau atu o tala o lana galuega i lenei aai. Peitai e le’i fia vaai le aufaulotu ma ta’ita’i o le ekalesia i ni suiga fou e faia e Suigeli i totonu o le ekalesia. O lea na latou o atu ai loa e faatonu o ia e uiga i ona tiute.</p>
	<p class="standard-indented">O tiute nei na latou faatonuina ai Suigeli: “Ia faaaoga lou malosi atoa e te aoina ai lafoga uma o lou itumalo; aua nei pa’ū se lafoga e tasi tusa lava po o le a le itiiti. Ia e apoapoa’i i le au faatuatua ina ia totogi uma a latou sefulua’i ma lafoga, ma faailoa lo latou alofa i le ekalesia e ala i a latou taulaga. Ia e apoapoa’i atu faapena mai le pulelaa, faapea ma le kofesio. Ia e tinoū i le sa’ilia o auala e faateleina ai le tupe maua - o tupe mai ē mama’i, mai misisā, atoa ma soo se sauniga faalelotu. O isi ou tiute e lavea ai le faiga o le faamanatuga, atoa ma lauga ma le vaaiga o le lafu mamoe. Peitai e mafai ona e filifilia se isi e fai ma ou sui i le faiga o nisi o nei tiute, ae maise lava lauga. Na o ē maualuluga e te avatua i ai le uaina ma le areto o le faamanatuga pe a maua mai ai sou valaauga. E faasā oe ona e faia le faamanatuga mo isi tagata le taulia.” (Ibid., b. 8, ch. 6.)</p>
	<p class="standard-indented">Sa le tautala Suigeli a’o faagasolo mai nei faatonuga. Ua mae’a ia faatonuga ona faia loa lea o lana tali. Na muamua lana faafetai ona ua tofia o ia i lenei tulaga tāua, ona sosoo ai loa lea ma lana faamatalaga i le fuafuaga ua ia faataatia e uiga i lana galuega. Fai mai ana upu, “Ua leva ona natia mai tagata le talalelei o le soifuaga o Keriso. Na o le vaipuna lava o le Tusi Paia o le a ou faaaogaina i a’u lauga. O le a ou sa’ili’ili i lona loloto, ma faatusatusa uiga o lea mau ma lea mau, ma ou sa’ili’ili i le malamalama moni e ala i le tatalo faatauanau. Ou te faaaogaina lo’u ola ma faia la’u galuega mo le viiga o le Atua ma Lona Alo, mo le faaolataga o <span type="pagebreak" id="calibre_link-198" title="147" class="pagebreak">[147]</span> agaga, atoa ma le atina’e o le fanau a le Atua i le upu moni”. (Ibid., b. 8, ch. 6.) E le’i fiafia nisi o nei ta’ita’i i lana fuafuaga ua faataatia, ma sa latou fautuaina o ia ina ia suia lenei fuafuaga; peitai e le’i maluelue ai Suigeli. Na fai lana tala e le o ni mea fou o le a ia aumaia i totonu o le ekalesia, a’o ni auala tuai na faaaogaina i taimi ua mavae a’o manuia ma mamā le ekalesia.</p>
	<p class="standard-indented">Ua amata nei ona fāgua le fiafia o tagata i upu moni na ia a’oa’oina, ma sa lolofi atu le toatele i le fia faalogo i ana lauga. Na i ai i lenei motu o tagata nisi e toatele ua leva o le toe ō i ni lotu. Na amata lana galuega i lona faitauina o tusi Evagelia, ma lona faamatalaina i le au faalogologo o le tala i le soifuaga o Keriso, ma Ana aoaoga, ma Lona maliu. Pei lava o lana masani i Esiteni, na ia folafola atu mea e lua - o le Tusi Paia, ua na o lea le pule lē sese e tasi; ma le maliu o Keriso, ua na o lea le taulaga atoatoa e tasi. Fai mai lana tala, “E i ai lo’u mo’omo’oga ou te fia ta’ita’ia outou ia Keriso, o Ia o le Punavai o le faaolataga”. (Ibid., b. 8, ch. 6.) Na si’osi’omia lenei failauga e le motu o tagata mai soo se vaega o le aai - o alii ma faipule faapea le au popoto, atoa ma tagata faigaluega ma ē matitiva. Sa lē ’emo se mata a’o latou faalogo i ana lauga. Na ia folafolaina le meaalofa foa’ifua o le faaolataga, ae na le fefe foi o ia e ta’u sa’o atu amioleaga ma ala pi’opi’o ua pogisa ai le ekalesia. Na foi le toatele i o latou aiga ma le viiga i le Atua. Fai mai i latou, “O le failauga lava o le upu moni le tagata lenei. O ia lea o le a avea o la tatou Mose na te ta’ita’i’esea i tatou mai lenei Aikupito pogisa. (Ibid., b. 8, ch. 6.)</p>
	<p class="standard-indented">Peitai e ui lava i na talia ma le fiafia e tagata lana galuega i le amataga, sa le pine ae laulaututū a’e le au faatu’i’ese. Ua tutū mai patele ma le au monike latou te faalavelave i lana galuega ma faitiona ana aoaoga. E toatele na latou taliē ma faatauemu ia te ia; o nisi na latou faailoa ia te ia ni uiga pa’a’ā ma le le taupulea, ma upu taufaamata’u. Peitai na onosa’i lava Suigeli. Fai mai lana tala, “E ao ona tapunia o tatou mata i le tele o le gaogaosā pe afai tatou te naunau ina ia maua mo Iesu Keriso le tagata amioleaga”. (Ibid., b. 8, ch. 6.)</p>
	<p class="standard-indented">O le taimi lenei na taunuu ai i Suriki se tasi e igoa ia Lusiana, o le na avea ma fesoasoani i le atina’e o le galuega o le Toe Fuata’iga. Na auina mai Lusiana i Suriki e se tasi o uo a Suigeli i le aai o Pasele. Na sau Lusiana ma aumai nisi o tusitusiga a Luteru, atoa ma le poloa’i atonu o le faatauina atu o nei tusi i tagata, o se tasi lea o auala lelei o le a faasalalauina atu ai le malamalama. Fai mai le tusi a lea uo ia Suigeli, “Vaai lelei e oe pe mata e lava le faautauta ma le agavaa o Lusiana. Afai e lava, ona tuu lea i ai o tusi a Luteru e alu ma ia e faatau atu i lea aai ma lea aai, mai lea nuu i lea nuu, mai lea fale i lea fale i tagata Suiselani, ae maise lava le tusi i le Tatalo a le Alii, ua tusia mo le lautele o tagata. Afai e toatele tagata latou te iloa tusi nei, o le toatele foi lena o ē o le a latou faatauina. Na faapena ona ofi atu le malamalama i loto o tagata. (Ibid., b. <span type="pagebreak" id="calibre_link-199" title="148" class="pagebreak">[148]</span> ch. 6.)</p>
	<p class="standard-indented">O le taimi e fai ai sauniuniga a le Atua ina ia lepetia ai filifili u’amea o le pogisa ma talitonuga faanuupo ua saisaitia ai tagata, o le taimi foi lea e galue ai Satani i le atoatoa o lona mana, ina ia ufitia ai tagata i le pogisa, ma toe faamausali atili ai filifili u’amea ua taula ai nei i latou. A’o laulaututū a’e tagata i lea atunuu ma lea atunuu latou te folafolaina le faamagaloga ma le ta’uamiotonuina e ala i le toto o Keriso, sa tu atu foi Roma e toe faia ma le malosi lana galuega o le faatauina i tupe o le faamagaloga, i atunuu Kerisiano uma.</p>
	<p class="standard-indented">E tofu lava le agasala ma lona tau, ma sa faapena ona maua e tagata le laisene latou te faia ai amioleaga uma latou te manana’o i ai, ae tau lava ina ia anoanoa’i ai tupe e maua mo le faletupe o le ekalesia. Na faapena ona taufai alu i luma nei galuega e lua - o le tasi ua na faatauina i tupe le faamagaloga o agasala, a’o le isi o le faamagaloga e ala ia Keriso. O le tasi ua avatu ai e Roma le laisene e fai ai e tagata soo se agasala ma avea lea o lana alagatupe, a’o le isi ua ta’u sa’o atu ai e Failauga o le Toe Fuata’iga le amioleaga, ma faasino atu ai tagata ia Keriso, o Ia o le Togiola ma le Faaola e to’atasi.</p>
	<p class="standard-indented">O patele o le itu’aiga o Tominika, o i latou ia na tofia i Siamani latou te faia le galuega o le faatauina i tupe o le faamagaloga. O Teseli faalēmanuia na avea ma o latou ta’ita’i. Peitai o patele o le itu’aiga o Faranisisi, o i latou ia na tofia i Suiselani latou te faia lea galuega, ae ta’ita’i ai se patele Italia e igoa ia Samasoni. Ua iloga ni galuega lelei ua faia e Samasoni mo le ekalesia Roma. E tele se tinoitupe na ia maua mai Siamani faapea Suiselani mo le faletupe o le pule’aga faapope. Lenei la ua fealua’i o ia i Suiselani, ma ua lolofi atu i ai le motu o tagata. O sina tupe sa i lima o ē matitiva, na oo uma i le taga a Samasoni, faatasi ai ma ni <span type="pagebreak" id="calibre_link-200" title="149" class="pagebreak">[149]</span> meaalofa tetele mai le vasega a le au maumea. Peitai e ui lava e le’i mafai e le galuega o le Toe Fuata’iga ona taofia atoatoa lenei mala, na avea le galuega o le Toe Fuata’iga ma ala na faaitiitia ai lona malosi. E taunuu atu Samasoni i Suiselani e le’i tuua e Suigeli le aai o Esiteni. Na te’i Suigeli ina ua faalogo ua taunuu Samasoni ma lana vaega i se tasi o aai laiti e tua’oi ma Esiteni. Na faalogo loa Suigeli i le uiga tonu o le galuega a Samasoni, amata loa ona ia tetee i ai. E le’i maua sa la feiloa’iga. Peitai na faailoa atu e Suigeli i tagata le pepelo ma le pi’opi’o o le galuega o lo o faia e Samasoni. O le malosi tele o le tetee a Suigeli sa faavave ai loa ona toe tāpena Samasoni ma lana pisinisi su’etupe e ō i se isi aai.</p>
	<p class="standard-indented">Na faapena foi le malosi o le tetee o Suigeli i le faatauina o le faamagaloga i le aai o Suriki. E. taulata atu Samasoni i Suriki ae fetaui ma se avefe’au mai le fono a alii ma faipule o lea aai, e ta’u atu ai le finagalo o le fono, ina ia laasia lo latou aai i le galuega a Samasoni. Na i’u lava ina maua e Samasoni se faatagaga e ulufale ai i le aai e ala i ni ana auala pi’opi’o. Peitai e lei umi ae tuli’esea o ia ma le aai e aunoa ma se faamagaloga e tasi ua taulia, ma sa le toe umi ni aso ae tuua loa e Samasoni le atunuu o Suiselani.</p>
	<p class="standard-indented">Na maua se fesoasoani malosi mo le galuega o le Toe Fuata’iga e ala i le mala po o le Oti Tele na lavea ai Suiselani i le tausaga e 1519. A’o lāvevea le toatele i le faama’i ma lalata atu ai i latou i le oti, na faapena ona latou lagona le leai o se aogā o pepa o le faamagaloga ua faato’a uma ona latou faatauina. Na faapena ona latou mo’omo’o mo se faavae mautū mo lo latou faatuatua. Na lavea ai foi Suigeli i le faama’i i Suriki, ma o le tigaina tele o lona ma’i na manatu ai le toatele e le ola o ia, ma sa salalau le tala faapea ua maliu o ia. Peitai e le’i maluelue lava lona lototele ma lona faamoemoe, i le taimi o lona puapuaga. Na ia tepa atu e ala i le faatuatua ia Keriso i Kalevario, o Ia o le togiola atoatoa o agasala. Na toe faaolatia o ia mai faitoto’a o le oti, ma sa tonu ia te ia o le a atili ai lona tinoū i le folafolaina o le talalelei. Na lagona e tagata se malosi uiga ese o ana upu. Ua latou toe faafeiloa’i ma le olioli i la latou faife’au ua toe faafoi atu ia i latou mai augutu o le tuugamau. E i ai foi tagata o o latou aiga na lavevea i le faama’i, po ua maliliu foi talu ai le mala, ma sa goto ifo i o latou loto le tāua ma le aogā o le talalelei.</p>
	<p class="standard-indented">O ana su’esu’ega na maua ai e Suigeli se malamalama’aga manino o upu moni o le talalelei, ma sa lagona foi e ia i lona lava olaga le malosi o le mana o le talalelei e faafouina ai le olaga. O le pa’ū o le tagata, ma le fuafuaga o le faaolataga, o mata’upu ia na mamafa i ai ana lauga. Fai mai o ia, “Ua oti i tatou uma ia Atamu, ma ua tatou goto ifo ai i le leaga o le agasala ma lona faasalaga. ...Peitai ua faatauina mo i tatou e Keriso se togiola e leai sona gata’aga. O Lona maliu ua avea o se taulaga e faavavau, ma o Lona mana faamālōlō e faapena foi e faavavau. Ua faamalieina ai e faavavau le tulafono amiotonu a le Atua, mo i latou uma <span type="pagebreak" id="calibre_link-201" title="150" class="pagebreak">[150]</span> o ē faatuatua i ai ma le le masalosalo”. Peitai na ia faamanino atu foi e le avea le alofa tunoa o Keriso ma mea o le a sa’oloto ai pea le tagata na te faia le agasala. Fai mai lana tala, “Soo se mea o lo o mafuta ai le Atua, o le a maua ai foi ma le ma’elega e una’iina ai tagata latou te faia galuega lelei”. (D’Aubigne, b. 8, ch. 9.)</p>
	<p class="standard-indented">Na le ofi le malumalu tele i Suriki i le motu o tagata na lolofi atu i ai i le fia faalogo i lauga a Suigeli. Na faifaimalie lona tuuina atu ia i latou o le upu moni, e tusa ai ma le mea e mafai ona latou malamalama i ai. Na te le’i vave avatua ia i latou ni a’oa’oga e ono faate’ia ai i latou ma faatupu ai le masalosalo. Na mana’o o ia na te faatosina loto o tagata ia Keriso, ma suōtosinaina o latou loto i Lona alofa, ma faatū atu i o latou luma le faaa’oa’oga a Keriso. A’o faapena ona latou talia o upu moni o le talalelei, o le a faapena foi ona lafotūina ai o talitonuga ma faiga faanuupo.</p>
	<p class="standard-indented">Na faapena ona laa pea i luma o le galuega o le Toe Fuata’iga i Suriki. A ua avea foi lea ma mea ua fafagu a’e ai i luga le itu a le fili. Ua tausaga atoa nei talu ona tu Luteru i luma o le ao o le taupulega ma le Fono Aoao i Vemi, ma ta’u atu i ai lona le fia fulitua i le upu moni ma ana tusitusiga. Lenei ua foliga mai o se tetee foi faapea i le pule faapope o le a vaaia i Suriki. E tele ni osofa’iga na faia ia Suigeli. E i ai ni soo o le talalelei na susunuolaina i lea taimi ma lea taimi i nisi o itumalo na i lalo ifo o le pule faapope i Suiselani. Peitai, e le’i faamalieina ai le fili; na latou manana’o lava ina ia taofia e faavavau le leo o le faia’oga o mata’upu e le tutusa ma a’oa’oga a le ekalesia. Ua auina atu loa e le epikopo o le aai o Konesetane ni sāvali se toatolu ma se tusi i le fono a alii ma faipule o le aai o Suriki. O lea tusi ua ia molia ai Suigeli ona o lona a’oa’oina o tagata e soli i tulafono a le ekalesia, o se mea e ono lamatia ai le filemu ma le nofo lelei o tagata o le aai. Fai mai le epikopo i lana moliga, a le aloa’ia le pule a le ekalesia, o le mea e sosoo ai o se aai malepelepe ma tagata le taupulea. Fai mai le tali a Suigeli, “Ua fa tausaga talu ona ou folafolaina le talalelei i Suriki, ma e sili atu le filemu ma le nofo lelei o tagata o le aai o Suriki, nai lo se isi lava aai i le atunuu atoa. E foliga mai ia te a’u o le auala sili e maua ai le filemu ma le nofo lelei o tagata, o le folafolaina lea o upu moni o le talalelei”. (Wylie, b. 8, ch. 11.)</p>
	<p class="standard-indented">O le apoapoa’iga a sāvali e toatolu i le fono a alii ma faipule o Suriki, ia latou tūtūmau pea i le ekalesia, auā e leai ma se isi mea e maua ai le faaolataga. Fai mai le tali a Suigeli, “Aua tou te maluelue ai i lea faamatalaga. Ua na o le tasi le Papa ua avea ma faavae o le ekalesia; o le Papa lea o Keriso o Le na avatua ia Peteru lona igoa, ina ua ia folafola atu o Ia ma le faamaoni. E talia e le Atua soo se tasi e talitonu i le Alii o Iesu ma lona loto atoa. Ua na o lea le auala o le faaolataga, e leai ma se isi”. Na liua i le talitonuga fou se tasi o savali e toatolu a le epikopo talu ai la latou feiloa’iga ma Suigeli i le fono a alii ma faipule o le aai o Suriki.</p>
	<p class="standard-indented">E lei manana’o le fono e fai se faiga ia Suigeli, ma o lea na tonu ai loa ia <span type="pagebreak" id="calibre_link-202" title="151" class="pagebreak">[151]</span> Roma o le a sauni se isi osofa’iga. Fai mai le tala a lenei Failauga o le toe Fuata’iga ina ua ta’u atu ia te ia fāufāuga a ona fili, “Tuu ai pea e o mai. E leai se ese’esega o la latou mea lea e fai ia te a’u ma faiga a galu o lo o faia i le pupū”. O taumafaiga a ta’ita’i pope e lafotūina ai le galuega o le Toe Fuata’iga, na atili ai ona faaopoopo i le manuia o lea galuega. E lei taofia le salalau atu o le upu moni. O ē na faavaivai i Siamani ina ua nimo Luteru ma ua latou le iloa le mea ua tupu ia te ia, ua toe faalototeleina nei i latou ina ua latou faalogo i le manuia o le galuega o le talalelei i Suiselani.</p>
	<p class="standard-indented">A’o faapena ona maua’a le galuega o le Toe Fuata’iga i Suriki, na faapea ona vaaia o ona fua i le faaitiitia o le amioleaga, atoa ma le atina’e o le filemu ma le nofo lelei i lea aai. Fai mai upu na tusia e Suigeli i lea vaitaimi, “Ua fai la tatou aai ma apitaga o le filemu - ua leai ni finauga, leai se faafiaamiotonu, leai se matau’a, leai foi se vāvāō. O fea e sau ai lenei nofo lelei ma le galulue faatasi? E leai se isi ala e maua ai le filemu sei vagana le Atua, atoa ma a tatou aoaoga, nei ua faatumulia ai i tatou i le filemu ma le ola faapa’iaina”. (Ibid., b. 8, ch. 15.)</p>
	<p class="standard-indented">O le manuia o le galuega o le Toe Fuata’iga ua avea ma ala ua fagua a’e ai ta’ita’i pope ina ia faia nisi osofa’iga sili auā le lafotūina o lea galuega. Ua iloa nei e ta’ita’i pope e leai se aogā tele o le faaaogaina o sauaga e tineia ai le galuega a Luteru i Siamani. O lea na tonu ai o le a latou faafetauia le galuega o le Toe Fuata’iga, e ala i lo latou mulimuli i auala ua faaaogaina e ta’ita’i o le galuega o le Toe Fuata’iga. O lea na fai ai loa se tonu o le a faia se felafolafoa’iga po o se faatau i le va o la latou itū ma le itū a Suigeli. O i latou lava o le a latou faagaioia le mata’upu ina ia mautinoa ai lo latou manumalo. O i latou foi o le a latou filifilia le mea e fai ai le faatau, o i latou foi e filifilia faamasino e faia le faai’uga po o ai le itū e manumalo. Na fai la latou upu e le toe mamulu ese atu Suigeli mai o latou lima pe a latou maua o ia. A faapena ona taofia e faavavau le leo o le ta’ita’i, o le a le pine loa ae mate le galuega o le Toe Fuata’iga. Na faalilolilo le faiga o nei fuafuaga uma.</p>
	<p class="standard-indented">Na tonu o le a faia le felafolafoa’iga i le aai o Patena e tusa ai ma lea fuafuaga; peitai na faia lenei tonu e aunoa ma le faatasi ai o Suigeli. Ua masalosalo nei le fono a alii ma faipule o le aai o Suriki i fāufāuga a ta’ita’i pope. E le gata i lea ua latou vaai foi i fata na susunuolaina ai nisi o soo o le galuega o le Toe Fuata’iga, i nisi o itumalo na i lalo ifo o le pule faapope. O lea na fautuaina ai e le fono lo latou faife’au e le tatau ona alu atu o ia i se mea faapea e lamatiagofie ai lona ola. E le afaina le faia o le felafolafoa’iga i Suriki; tusa lava pe toafia ta’ita’i pope e auina mai e Roma, ua sauni lelei atu i ai Suigeli. Peitai o le alu i Patena i le mea e le’i mago lelei ai le toto o le au maturo, o le alu lava lea i se oti ua mautinoa. O lea na filifilia ai loa Okolamatiu ma Hola e fai ma sui o le galuega o le Toe Fuata’iga, a’o le toa a Roma o le tagata lauiloa ma le poto e igoa ia <span type="pagebreak" id="calibre_link-203" title="152" class="pagebreak">[152]</span> Eki, faatasi ai ma ni epikopo ma ni faia’oga popoto e fai ma ona fesoasoani.</p>
	<p class="standard-indented">E ui lava e lei faatasi ai Suigeli i lea felafolafoa’iga, sa ia iloa lelei taualumaga o lea faatau. Na tofia e ta’ita’i pope ni failautusi latou te tusitusia uma taualumaga o le felafolafoa’iga; a i ai se isi e ese ai e maua o faia ni ana tusitusiga o taualumaga o le fono, o le oti na folafola i ai. Ae ui lava i nei tulafono, na maua lava e Suigeli i lea aso ma lea aso se tala faamaoni o taualumaga o le felafolafoa’iga i Patena. E i ai se tama a’oga na faatasi atu i lenei felafolafoa’iga, ma sa ia mātauina lelei mata’upu na faia i aso taitasi. A oo i le po ona tusia lelei lea e ia o nei taualumaga uma i se lipoti. E toalua nisi tama aooga na ofo la te avea nei lipoti ia Suigeli i Suriki, faatasi ai ma ni tusi mai ia Okolamatiu ma Hola. Na tali mai i ai Suigeli e ala i lona tusia o ni fautuaga ma ni apoapoa’iga. Na tusia ana tali i le po, ae malama le taeao toe foi nei tama e toalua ma ave i Patena. Peitai na i ai ni leoleo i faitoto’a taitasi o le aai. Na fai le togafiti a nei tama ina ia aua ai nei maua e ia leoleo tusi a Suigeli. Na o mai nei tama ma amo mai i o la ua ni ato ua tumu i ni moa, ma sa faapena ona faatagaina ai i la’ua e ulufale i le aai e aunoa ma se faalavelave.</p>
	<p class="standard-indented">Na faapena ona fai e Suigeli le taua ma ona fili popoto. Fai mai le tala a Makoni, “O ana talosaga ma lana tapua’iga, o lona le moe i le po, faatasi ai ma ana fautuaga na auina atu i Patena, ua sili atu le tele o nei galuega, nai lo galuega semanū na te faia pe ana faatasi atu o ia i le tino e fetaui ma ona fili”. (D’Aubigne, b. 11, ch. 13.)</p>
	<p class="standard-indented">Na soona olioli ta’ita’i Roma ona e le’i masalosalo se isi o i latou i le manumalo o le a latou maua i Patena. O lea na latou o atu ai i Patena ua la’ei atu i o latou la’ei aupito taugata, ua taufai fe’ilafi uma atu i maa tāua. Na faapena foi ona tumu o a latou laulau i fale’aiga, i mea’ai taugata eseese ma uaina ua filifilia mai faapitoa. Na avea a latou tausuaga ma taliēga ma ala ua peiseai ai ua le mamafa tele o latou tiute faalelotu. O se vaaiga matuā ese mamao na mātauina i le va o i latou nei ma le itu a sui o Suigeli. O o latou la’ei e leai se eseesega tele ma ofu o tagata aisi i le auala, o lo latou matitiva foi e lei umi ai ona latou nonofo i se laulau, ona e leai ni mea se tele na latou faataua. Na masani ona asiasi le pule o le fale talimālō i le potu na nofo ai Okolamatiu. Peitai soo se taimi lava e asiasi atu ai o ia i le potu, e maua atu lava Okolamatiu o fai, a le o le tatalo, o le su’esu’eina o le upu moni. Sa lūlū le ulu o lenei pule ma fai mai, “E failauga i talitonuga sese, ae uiga ese lona ola faapa’iaina”.</p>
	<p class="standard-indented">Ua oo mai nei i le taimi e fai ai le faatau i le falefono o le aai o Patena. “Ua savali a’e nei Eki ua pei o le tupu, i se pulelaa ua uma ona teuteuina lelei ma ua fe’ilafi mai lona matagofie; ae laalaa lēmū atu Okolamatiu ua la’ei i ni ofu faatauvaa, ma ua nofo faafeagai tonu lava ma Eki, i se nofoa faatauvaa e leai se faalagolago.” Ua amata mai loa Eki i le leoleoā e masani ona maua ai lona manumalo. Ua atili ai lona ma’elega ona o lona <span type="pagebreak" id="calibre_link-204" title="153" class="pagebreak">[153]</span> manatu i le auro atoa ma le viiga o le a mulimuli mai, auā o se toa e finau faapea mo le ekalesia, e tele se taui e faatali mai mo ia. Afai e le lava ana upu ma faamatalaga fuafuaina, o le a faaaogaina e ia o upu taufaifai, po o le i’u lava foi i lona faaaogaina o ni upuvale e le tusa ai ma lona tulaga.</p>
	<p class="standard-indented">Na fefe Okolamatiu a’o lumana’i ai le faatau, ma sa ia alu atu i ai ma lona loto faaletonu ma le le to’a lelei. Peitai fai mai lana upu i le taimi o le faatau, “Ou te le talia lava se fua po o se faamasino e ese ma le afioga a le Atua”. Na faailoa lona ava ma lona migao i luma o le aofia, ma e lei malosi lona leo. Peitai, na lelei ana tali, ma sa le fefe pe maluelue o ia i se mea. Na sii mai e le itu a Roma le pule atoa ma tu ma masani a le ekalesia, e faamaonia ma lagolago ai a latou faamatalaga; peitai na tumau ma le le maluelue le Failauga o le Toe Fuata’iga i le Tusi Paia. Fai mai lana tali, “E leai se malosi o se tu po o se masaniga i lo tatou atunuu o Suiselani seia vagana ua tusia i le tulafono faavae; ae a fāi i le itu tau tapua’iga, ua na o le tasi la tatou tulafono faavae, ua na o le Tusi Paia lava lea”. (Ibid., b. 11, ch. 13.)</p>
	<p class="standard-indented">Na lagona i loto o le toatele le eseese mamao i le va o uiga faaalia, atoa ma faamatalaga a itu e lua. O le manino o faamatalaga a le Failauga o le Toe Fuata’iga, atoa ma le tuuina atu o ana faamatalaga i se auala filemu e aunoa ma ni ava’avauga, o mea ia na ootia ai loto o ē na liliu ese i le soona leoleoā ma tali faamaualuga a Eki.</p>
	<p class="standard-indented">E 18 aso o faia pea lenei faatau. O le faai’uga o ia aso na folafola ai e ta’ita’i pope i se agaga faamaualuga lo latou manumalo. Na palota le toatele o sui o le fono i le itu a Roma, ma o lea na fai ai loa le folafolaga a le fono ua to’ilalo le itu a Failauga o le galuega o le Toe Fuata’iga, ma ua faate’a ai nei i latou, faapea lo latou ta’ita’i o Suigeli, mai le ekalesia. Peitai, o fua na faailoa ina ua mae’a lenei fono, na faaalia manino ai le itu ua manumalo moni. Na avea lenei felafolafoa’iga ma ala na faamalosia atili ai le galuega o le Toe Fuata’iga, ma e lei mavae se taimi umi ae folafolaina loa e aai e lua o Peni ma Pasele lo latou liliu i le itu o le galuega o le Toe Fuata’iga. <span type="pagebreak" id="calibre_link-205" title="154" class="pagebreak">[154]</span> </p>
</div>
</div>


<div class="calibre1" id="calibre_link-13">
<div class="chapter" id="calibre_link-631">
	<h2 class="chapterhead">Mataupu 10&mdash;Faagasologa O Le Galuega Toe Fuata’i I Siamani</h2>
	<p class="standard-indented">Na faapopoleina le toatele i totonu o le mālō atoa o Siamani, ina ua nimo faafuase’i atu o Luteru e aunoa ma se faamalamalama’aga. Na faalogoina i tulimanu uma o le atunuu le tuu-fesili o tagata i lo latou fia iloa po o le a se mea ua tupu ia Luteru. E anoanoa’i le mau fāfātala na salalau e uiga ia te ia, ma e toatele na manatu ua fasiotia o ia. Sa tele le faavauvau o tagata ona o ia, e le gata i ana uo faamaoni, ae faapea foi i le afe ma afe o ē le’i faailoaina so latou lagolagoina o le galuega o le Toe Fuata’iga. E toatele i latou na ’auai i se faatautoga na fai ina ia tauia lona oti.</p>
	<p class="standard-indented">Na vā’ai atu ma le matata’u tele ta’ita’i o le ekalesia Roma i le maoa’e o le tulaga ua oo nei i ai le tetee o tagata ia i latou. Na mua’i olioli ia ta’ita’i ina ua manatu ua oti Luteru, a’o lenei ua fefefe i latou ma fia sosola ese atu, mai le ita o tagata. Ua sili atu nei lo latou atuatuvale i le to’esea o Luteru, nai lo aso na aupito logologoā ai lana galuega a’o le’i to’esea atu o ia. O ē sa lilivau i le fia tagolima ma faa’uma i le ola o lenei toa o le galuega o le Toe Fuata’iga, ua matuā faatumulia nei i latou i le mata’u, e ui lava ua pei o se pagota nei o ia, ma ua na le mafaia se mea. Fai mai se tasi o i latou, “Na o le tasi lava le auala tatou te sao ai. Ia tutu ni sulu ma sa’ili ia Luteru i tulimanu uma o le lalolagi, ma toe faafoi atu o ia i le atunuu o lo o manana’o mai nei ia te ia”. (D’Aubigne, b. 9, ch. 1.) Ua foliga mai ua le amana’ia e le toatele le poloa’iga a le ao o le malo. Na matuā toatama’i sāvali a le pope ina ua latou vā’ai atu ua sili mamao atu i manatu o tagata le ola ma le saogalemu o Luteru, nai lo le poloa’iga a le ao o le taupulega.</p>
	<p class="standard-indented">Na maua le to’afilemu o le toatele ina ua maua le tala o lo o manuia pea o ia, e ui lava o lo o nofo saisaitia. Sa avea lea ma mea na atili faagaeetia ai o latou loto, ma atili ai lo latou fia lagolagoina o ia. Ua atili ai foi lo latou ma’elega ma lo latou naunau e fia faitau i ana tusitusiga. Na <span type="pagebreak" id="calibre_link-206" title="155" class="pagebreak">[155]</span> aga’i pea i luga le fuainumera o ē na lagolagoina lenei toa, o le na tu mo le afioga a le Atua, e ui lava sa lamatia ai lona ola. Sa tupu a’e pea le malosi o le galuega o le Toe Fuata’iga. Sa taufai tatupu solo a’e i Siamani fatu na totōina e Luteru. O lona to’esea ua mafai ai nei ona faia le galuega semanū e le faataunuuina a’o latou faatasi ma ia. Talu ai ona ua to’esea lo latou ta’ita’i, ua lagona nei e nisi o le aufaigaluega e ao ona latou tutū atu e ta’ita’ia le galuega. Ua faafouina lo latou faatuatua ma lo latou ma’elega latou te una’i faatasi ai i luma, ina ia le toe tuta’ia le galuega ua matagofie mai nei lona faavae.</p>
	<p class="standard-indented">Peitai e le’i nofo samasamanoa le tiapolo. O taimi o una’iga faapenei mo le olaga toe fuata’i, o taimi foi ia e faasaga atu ai le tiapolo e fai lana galuega masani, o le faasese ma le faaumatia o le fanau a tagata, e ala i lona faatūina i o latou luma o se mea faafoliga, e sui a’i le mea moni. E pei lava ona i ai o keriso pepelo i le uluai senituri o le tuputupu a’e o le ekalesia Kerisiano, na faapea foi ona tutū mai o perofeta pepelo i lona 16 o senituri.</p>
	<p class="standard-indented">O le vevesi i mea faalelotu i le lalolagi Kerisiano, na avea lea o se avanoa lelei na tutū a’e ai nisi ma latou fai mai ua valaauina faapitoa i latou e le lagi, latou te tau’avea ma faai’uina le galuega na amatalia e Luteru i se tulaga vaivai ma le faaletonu. O lo latou lava lea manatu. A’o le mea moni lava , ua latou faaleaogaina le galuega na faatūina e Luteru. Ua latou teena le faavae autū o le galuega o le Toe Fuata’iga - o le afioga lea a le Atua, o le fua atoatoa lea e tasi e fua a’i le faatuatua ma galuega faatino. Ua latou ave’esea le ta’iala le sese, a ua latou tuu i ai le tapulaa fesuisuia’i ma le le tumau o o latou lava lagona ma manatu. O le ave’esea o le ta’iala e mafai ona iloa ai a’oa’oga sese ma mea pepelo, o le tatalaina lava lea o le faitoto’a e ulu mai ai Satani na te pulea le loto o tagata e tusa ai ma lona mana’o.</p>
	<p class="standard-indented">O se tasi o nei perofeta pepelo na fai mai ua auina faapitoa mai o ia e le agelu o Kaperielu. Na la to’alua ma se tama a’oga ua tuua ana a’oga ae fai mai ua faa’auupegaina faapitoa o ia e le Atua auā le folafolaina o Lana afioga. Na faapipii atu foi i ai ma nisi o ē talitonu-gofie i mea faapea, ma ua faatupu atili ai le vevesi ona o a latou faagaioiga. Ua avea lauga a Luteru o se fafagu i tagata uma ina ia latou lagona ai e ao ona i ai se toe fuata’iga. Peitai o lenei ua faasesēina nisi o le au faamaoni ona o le taufaasesē o nei perofeta pepelo.</p>
	<p class="standard-indented">Ua o atu nei i le aai o Vitenipeki ta’ita’i o lenei vaega, ma ua latou faatauanau ia Melanetone ma ona uso-a-auauna. Ua latou fai i ai, “Ua auina mai i matou e le Atua e a’oa’o i tagata. Na matou feiloa’i ma talanoa ma le Alii, ma ua matou iloa ai mea o le a tutupu mai. O lona uiga o i matou lava o aposetolo ma perofeta, ma e matou te fia feiloa’i ia Luteru”. (D’Aubigne, b. 9, ch. 7.)</p>
	<p class="standard-indented">Na maofa ma fememea’i ta’ita’i o le galuega o le Toe Fuata’iga. O lo <span type="pagebreak" id="calibre_link-207" title="156" class="pagebreak">[156]</span> latou faato’a fetaia’i lea ma ni faafitauli faapea, ma sa latou le māumanatu po o le a tonu le mea e ao ona latou fai. Fai mai Melanetone, “E maoa’e ma uiga ese agaga o lo o i tagata nei; ae ou te fia iloa po o a tonu nei agaga! E ao ona tatou faaeteete ne’i o tatou tineia le Agaga Paia o le Atua; a’o se isi foi itu, e ao ona tatou mataala ne’i ta’ita’isesēina i tatou e le agaga o Satani”. (D’Aubigne, b. 9, ch. 7.)</p>
	<p class="standard-indented">Sa le pine ae fotua’i mai loa fua o le a’oa’oga fou lenei. Ua latou ta’ita’ia le toatele ina ia latou le amana’ia le Tusi Paia, po o le matuā teena atoatoa foi o le afioga a le Atua. O se tulaga vevesi ma le fesoua’ina na oo i ai a’oga ma le iunivesete. E toatele le au a’o’oga na manatu ua le toe i ai ni tulafono, ma ua latou tia’ia nei a latou vasega ma tuua le iunivesete. Ua toetoe lava malepelepe le galuega o le Toe Fuata’iga i faiga a i latou o ē na manatu ua ia i latou le poto e ta’ita’ia ma faaleleia ai lenei galuega. Ua toe olioli nei ta’ita’i o le ekalesia Roma ma ua latou faapea ane, “Toe tasi lava sa tatou taumafaiga ona mautinoa loa lea o lo tatou manumalo atoatoa”. (D’Aubigne, b. 9, ch. 7.)</p>
	<p class="standard-indented">Na faalogo mai Luteru i Votipeki i le tulaga ua oo i ai le galuega, ma sa faapea ane o ia ma le agaga faanoanoa, “O le mala lava lenei na ou masalosalo o le a aumai e Satani”. Na ia iloa lelei le uiga moni o nei perofeta pepelo, ma sa ia iloa ua oo i se tulaga lamatia le galuega o le upu moni. Ua sili atu le popole ma le mafatia o lona mafaufau i lenei mala, nai lo le taimi na ia tu ai luma o le ao o le malo ma sui o le pope. Ua tula’i a’e fili aupito faigata o le galuega o le Toe Fuata’iga i totonu lava o le galuega. O upu moni na maua ai le olioli ma faamafanafanaga, ua latou faaaogaina nei e sa’eu a’e ai finauga ma fevesia’iga i totonu o le ekalesia.</p>
	<p class="standard-indented">O le Agaga o le Atua na una’iina Luteru i le galuega o le Toe Fuata’iga, ma o le pogai lea na mafai ai ona faia e ia le galuega na ia manatu e le mafaia ona fai. Na te le’i fuafuaina o le a na laasia ni tulaga e pei ona ia uia nei, pe faia foi ni suiga tetele e pei ona ua faia nei. O ia ua na o se mea faigaluega i le aao o Le e Ona le malosi uma lava. Ae ui i lea, na gatete o ia pe a manatu i mea e ono tutupu mai talu ai lana galuega. Fai mai o ia, “E sili atu lo’u oti faasefulu i lo le faia pea o se a’oa’oga ou te iloa ua manu’a ai se uso e to’atasi, tusa lava po o le a le maulalo po o le faatauvaa o sea uso. Peitai e le mafai ona faamanu’alia se tasi i lenei a’oa’oga auā o le talalelei lava lea. (Ibid., b. 9, ch. 7.)</p>
	<p class="standard-indented">Peitai o lenei o le a pa’O atu lava Vitenipeki le laumua ma le ogatotonu o le galuega o le Toe Fuata’iga, i le malosi o a’oa’oga sese ma uiga le taupulea. E le o a’oa’oga a Luteru ua tupu mai ai lenei tulaga mata’utia; peitai na soo Siamani atoa o tuua’iina ai o ia e ona fili talu ai lenei tulaga. O le tiga o lona loto na ia fesili ifo ai, “O le i’uga ea lenei o le galuega tele o le Toe Fuata’iga?” (Ibid., b. 9, ch. 7.) Peitai na toe oo ifo le to’afilemu i lona loto a’o fagatua o ia ma le Atua i le tatalo. Fai mai upu o lana tatalo i <span type="pagebreak" id="calibre_link-208" title="157" class="pagebreak">[157]</span> le Atua, “E le o a’u e ana le galuega a’o Lau Afio. Aua E te tuuina atu lenei galuega ina ia faa’eleelea i uputuu ma talitonuga faanuupo”. Peitai o lona mafaufau pea i lona to’esea mai le galuega i lenei taimi uigā, na faia ai loa lana filifiliga maumaututū e toe foi atu i Vitenipeki.</p>
	<p class="standard-indented">E lei toe faatali Luteru a ua amata loa lana malaga fitā. O lo o i ai pea o ia i lalo o le faasā a le malo. Na faasā se tasi o ana uo ona fesoasoani pe faalafi ia te ia; na sa’oloto foi ona fili e fasioti ia te ia i soo se taimi e maua ai o ia. Na mamafa faasalaga na fuafuaina e le malo mo i latou uma na lagolagoina o ia. Ae ui i lea na ia vaaia le tulaga lamatia ua oo i ai le galuega o le talalelei, ma o lea na alu ai loa o ia i le suafa o le Alii e tau mo le upu moni.</p>
	<p class="standard-indented">Na fai sana tusi i le kovana o le setete o Sakisone. Ua ia ta’u i ai le pogai ua ia filifilia ai na te tuua le olo i Votipeki. Ua uma ia upu ona ia faapea atu lea i le kovana, “Ou te fia faailoa atu i lau afioga mamalu, o le a ou alu i Vitenipeki i lalo ifo o se puipuiga e sili mamao a’e, nai lo le puipuiga e mafai ona maua mai faipule ma kovana. Ua ou le manatu e talosagaina le fesoasoani a lau afioga mamalu; peitai ou te ofoina atu la’u puipuiga mo oe. Ana ou iloa e mafai e lau afioga mamalu ona puipui mai ia te a’u, semanū ua ou le alu i Vitenipeki. E le mafai e le pelu ona puipuia pe una’ia foi le galuega lenei. Ua na o le Atua lava e ao ona faia mea uma e aunoa ma se fesoasoani po o se ioega a le tagata. O le ua aupito tele lona faatuatua, o ia lea e maua mai ai le puipuiga sili”. (D’Aubigne, b. 9, ch. 8.)</p>
	<p class="standard-indented">O lona lua o ana tusi na tusia a’o faia lana malaga i Vitenipeki, na faapea atu ai Luteru i le kovana, “Ua ou nofo sauni mo le finagalo le malie o lau susuga mamalu faapea le to’asa o le lalolagi uma. Peitai, e le o a’u mamoe ea i latou o lo o i Vitenipeki? E le’i tuuina mai ea i latou e le Atua ia te a’u ou te tausia? E le ao ea la ona ou sauni e fetaia’i ma le oti, pe afai e tusa ai, ona o i latou? E le gata i lea, ou te le fia vaai i le alia’e mai o se mea mata’utia i totonu o Siamani, se mea e ono faaoo mai ai le. to’asa o le Atua i lo tatou malo. (Ibid., b. 9, ch. 7.)</p>
	<p class="standard-indented">Ua toe amatalia lana galuega i se agaga maulalo ma se agaga faaeteete lava. Peitai na ia te ia foi le agaga maua’i ma le taofi mau. Fai mai lana upu, “O mea uma na faatūina i auala vevesi ma le soona sauā, o le a tatou lafotūina e ala i le afioga a le Atua. Ou te le mana’o e faaaogaina ala sauā po o le taufaamata’u i tagata le talitonu, po o ē foi ua i ai talitonuga faanuupo. E le faamalosia se tasi. O le sa’olotoga o le aano moni lea o le talalelei. (Ibid., b. 9, ch. 8.)</p>
	<p class="standard-indented">Sa le pine ae salalau le tala i Vitenipeki ua toe foi mai Luteru, ma o ia o le a lauga. Na lolofi mai tagata mai itu uma o le aai, ma sa le ofi tulimanu uma o le malumalu tele. Ua ia alu a’e i le pulelaa ma ua ia a’oa’o, ma apoapoa’i, ma a’oa’i atu foi i le agaga maulalo ma le faaeteete lava. Na ia tā’ua foi le mata’upu e uiga i le sōloia faamalosia e nisi o le misisā. Fai mai <span type="pagebreak" id="calibre_link-209" title="158" class="pagebreak">[158]</span> lana tala e uiga i lea mataupu:</p>
	<p class="standard-indented">“O le misisā o se mea leaga e tetee i ai le Atua, ma e ao foi ona sōloia. Ma’imau pe ana mafai ona soloia lenei mea i le lalolagi atoa ae sui i ai le faamanatuga o le maliu o Iesu. Peitai, ’aua lava nei toso faamalosia mai ai se tasi. Tatou tuu atu lea mata upu i aao o le Atua. Ia galue Lana Afioga i loto o tagata ae le o i tatou. O le a fesili mai nisi pe aisea. Auā ou te le uuina loto o tagata i o’u lima, e pei ona faia e le faiipu i le omea. E i ai la tatou āiā tatau tatou te tautala atu ai; ae leai sa tatou āiā tatou te faamalosia ai se tasi. Ia tatou folafola atu; ae tuu i le Atua Lana vaega. Afai ou te aapa atu ma le lima saua e fai ai faiga faamalosi, o le a se mea ou te maua ai? E maua mai ai le musu, e maua mai ai sauniga e lelei ma mamalu i ona foliga i fafo, e maua mai ai poloa’iga ma tulafono faaletagata, e maua mai ai uiga faa-faresaio. Ae le maua mai ai se agaga faamaoni, po o se faatuatua, po o se alofa. Soo se mea faalelotu e le maua ai mea nei e tolu, ua matuā māmāsagia lava, ma e le ma’imau i ai sa’u sene apa i se lotu faapea. E sili atu mea e mafai e le Atua e ala i Lana afioga nai lo mea e mafai e le malosi tuufaatasi o i tatou, po o le lalolagi atoa. E galue le Atua mo le loto, auā o le maua o le loto, o le manumalo foi lea i mea uma.</p>
	<p class="standard-indented">“Ou te lauga, ou te ’auai i felafolafoa’iga, ou te faia foi tusitusiga; peitai ou te le faamalosia se tasi, auā o le faatuatua o le pule faitalia lea a le tagata. Ua outou vā’ai lava foi i le mea na ou faia. Na ou tu atu e tetee i faiga sese a le pope, na ou tetee i le faatauina o le faamagaloga, na ou tetee i ta’ita’i pope; peitai na faia nei mea uma e aunoa ma se pisapisaō po o ni faiga faamalosi. Na ou faamuamua le afioga a le Atua; sa ou lauga ma fai a’u tusitusiga - na pau ia o mea na ou faia. Ona ou mālōlō lelei lava lea ae lafotūina le pope ma ana a’oa’oga e ala i le afioga a le Atua na ou folafolaina, ma ua le āfāina ai le afioga a le Atua i faiga a faipule ma kovana, po o le ao foi o le taupulega. Peitai na faia nei mea uma e le afioga a le Atua ae le o a’u. Ana ou mana’o e faaaogā le pelu, atonu po ua lofia Siamani atoa i le toto masa’a. Ae o le a se mea e maua mai ai? Ua na o le malaia ma le faatafunaga o le tino atoa ma le agaga. O le mea lea na ou fifilemu ai, ae tuu le afioga a le Atua e galue na o ia i le lalolagi.” (D’Aubigne, b. 9, ch. 8.)</p>
	<p class="standard-indented">Na faapena ona lauga atu Luteru i lea aso ma lea aso mo se vaiaso atoa, i le motu o tagata na lolofi ane i le fia faalogo. O le galuega a le afioga a le Atua ua faamuta ai le vevesi faa’umi’umi na oo i ai Siamani talu ai faagaioiga a le au perofeta pepelo. O le mana o le talalelei ua toe faafoi mai ai i le upu moni i latou na faasesēina.</p>
	<p class="standard-indented">E le’i fia feiloa’i Luteru i perofeta pepelo na pogai mai ai lea leaga tele. Na ia iloa o i latou o ni tagata faalemanuia, o ni tagata e le lelei mafaufau ma le iloa pulea lelei o latou olaga. Ua latou fai mai ua latou maua se malamalama faapitoa mai le lagi, ae osotū i lugā pe a faatuta’ia e se isi pe <span type="pagebreak" id="calibre_link-210" title="159" class="pagebreak">[159]</span> avatua foi i ai se fautuaga filemu. O lo latou faamaualuga ua latou fai mai ai ua ia i latou le pule aoao, ma ua latou manana’o ia talia e tagata uma la latou pule e aunoa ma se fesili. Na latou manana’o i se feiloa’iga ma Luteru, ma sa talia e Luteru lo latou mana’o. O le manuia tele o faiga a Luteru, i lona ta’u sa’o i ai o a latou faiga pepelo ma mea faafoliga, o lea na faavave ai loa ona latou tuua Vitenipeki.</p>
	<p class="standard-indented">Ua taofia nei mo sina vaitaimi le alu a’e o talitonuga sese. Peitai ina ua mavae ni nai tausaga, sa toe mapuna a’e foi i luga nei a’oa’oga sese, i se tulaga ua sili atu lona malosi, ma sa vaaia ai foi ni fua aliali ua sili atu ona mata’utia. Fai mai upu a Luteru e uiga i ta’ita’i o nei tala’iga fou, “O le Tusi Paia i lo latou manatu, ua na o se tusi e le o toe i ai se aogā. Ua latou taufai valaau, ’Le Agaga! Le Agaga!’ Ae ou te ta’u atu ma le mautinoa, ou te le alu i le mea e ta’ita’ia i latou i ai e la latou agaga. Tau ina ia taofia a’u e le alofa o le Atua mai se ekalesia e maua ai na o tagata pa’ia faapea. Ou te fia mau faatasi ma ē maulalo, o ē vaivai, o ē mama’i, o ē iloa ma lagona a latou agasala, ma ē o lo o oi ma tagi e le aunoa i le Atua mai le ta’ele o o latou loto, ina ia latou maua Lana faamafanafanaga ma Lona alofa. (Ibid., b. 10, ch. 10.)</p>
	<p class="standard-indented">O se tasi o ta’ita’i o nei a’oa’oga sese o se tagata atamai e igoa ia Toma Musa. Ana faaaoga sa’o ana taleni semanū e tele se lelei e maua mai ai. Peitai e le’i iloa e ia le lesona muamua e uiga i le olaga faa-Kerisiano. Na i ai lona faanaunauga na te fia faafouina le lalolagi atoa. Peitai, e pei lava o isi foi tagata sogasogā faapea, na galo ia te ia e ao ona amata lea faafouga ia te ia lava. Na galue malosi Musa ina ia maua e ia le viiga ma tulaga-tofi, ma e le’i fia maulalo ifo o ia i se tasi, tusa lava po o Luteru. Fai mai a ia, o le aumaia o le Tusi Paia e ta’ita’i o le galuega o le Toe Fuata’iga, e sui a’i le pule a le tupusā, o le faatūina lava lea o se isi pulega faapope. Na fai lana tala ua valaauina faapitoa o ia e le lagi na te amatalia le toe fuata’iga moni. Fai mai Musa, “O se tasi na te maua lenei agaga, ua maua e ia le talitonuga moni, tusa lava pe le vaai o ia i le Tusi Paia i lona olaga atoa”. (Ibid., b. 10, ch. 10.)</p>
	<p class="standard-indented">Na pulea olaga o nei faiaoga faasesēina e o latou lava lagona, ma sa latou talitonu o soo se lagona ma soo se manatu e oo ifo ia i latou, o le si’ufofoga lava lea o le Atua. O le pogai tonu lea o lo latou sese mamao. O nisi o i latou ua latou susunu a latou Tusi Paia ma latou faapea ane, “O le mata’itusi e maua ai le oti, a’o le Agaga e aumaia le ola”. Na fiafia le toatele i a’oa’oga a Musa ona sa faamalieina ai lo latou mana’o i mea fou ma mea ofoofogia, ma sa faamalieina ai foi lo latou fia-tagata e ala i lona siitia o manatu ma taofi o tagata ina ia sili a’e i le afioga a le Atua. E afe ma afe tagata na latou talia ana aoaoga. Na sosoo ai ma lona faitioina o le pulega lelei o tapua’iga faitele. Fai mai o ia o le usita’i i tupu ma tamalii, o le taumafai lava lea e auauna i le Atua atoa ma Paala.</p>
	<p class="standard-indented">Ua amata ona lafoa’ia e tagata le amo o pulega faapope, ma ua amata <span type="pagebreak" id="calibre_link-211" title="160" class="pagebreak">[160]</span> foi ona latou fiu i le nofo saisaitia i lalo ifo o tulafono faalemalo. Ua avea nei le taunuu mai o a’oa’oga sese a Musa, faapea na maua mai le lagi, ma ala ua latou lafoa’ia ai tulafono uma, ae tuuina atu i latou ia pulea e o latou manatu ma lagona leaga uma. O ni vaaiga aupito mata’utia o taua ma fevaevaea’iga na mulimuli ane ai, ma sa lofia le laueleele o Siamani i le toto masa’a.</p>
	<p class="standard-indented">Ua toe palasi mai nei ia Luteru le tiga mafatia o lona loto, e pei ona oo ane ia te ia i Efati i le leva o tausaga ua mavae. Peitai ua sili le mamafatū i lona mafaufau o lenei mea, ona ua tu’ua’ia le galuega o le Toe Fuata’iga talu ai faiga i’uvale a ta’ita’i o a’oa’oga sese. Fai mai ta’ita’i pope, o le fouvalega o le fua le ma’alofia lava lea o a’oa’oga a Luteru, ma e toatele i latou na latou talitonu i lea tu’ua’iga sese. E aunoa ma se faamaoniga o lenei moliga sese. Peitai na oo ifo ai ia Luteru se faanoanoa tele. Na ia lagona le mamafatū o lenei avega i lona agaga, ona ua ta’uvalea le galuega o le upu moni talu ai faiga matagā a ta’ita’i o a’oa’oga sese. Na inosia Luteru e ta’ita’i o lenei fouvalega ona o lona tetee i a latou aoaoga, ma lona fai mai e le mai le lagi la latou fe’au, ma lona ta’ua o i latou o ē fouvale i le malo. Ua latou taufaaleaga ia Luteru ma fai mai o ia o se tagata leaga taufaasese. Ua peiseai ua nofo lava ia ma fai o ia ma fili o tupu ma tamalii, atoa ma le lautele o tagata.</p>
	<p class="standard-indented">Na soona olioli ta’ita’i Roma ma lo latou manatu o le a palasi faatopetope ifo nei le galuega o le Toe Fuata’iga, ma sa latou tu’ua’ia Luteru ona o a’oa’oga sese a i latou e pei o Musa. Sa alofagia e le toatele le vaega a faia’oga o aoaoaga sese ona ua latou pelogia tagata ma fai i ai ua sāuāina i latou. E pei ona masani ai tulaga faapea, ua foliga mai nei le itu sese o i latou o ni maturo. Na faapena ona alofagia ma viia i latou o ē na pito sili lo latou tetee i le galuega o le Toe Fuata’iga, ona o le manatu ua sāuāina ma agaleagaina i latou. O Satani lava e ona le galuega lenei. O se galuega lenei ua una’iina e le agaga na faapogai mai ai le ulua’i fouvalega i le lagi.</p>
	<p class="standard-indented">E le o mapu Satani i ana taumafaiga na te faasesēina ai tagata, ma ta’ita’ia ai i latou ina ia latou ta’u le agasala o le amiotonu, ae ta’u le amiotonu o le agasala. O lo o manuia na’uā ana taumafaiga nei. Ua faafia ona faitioina ma faamāsiasia auauna faamaoni a le Atua talu ai lo latou tutū atu ma le le fefefe mo le upu moni! Ae ua faafia ona sii i luga ma viia latou o au a Satani, ona o le manatu o i latou o ni maturo! O e sa tatau ona ta’uleleia ma alofagia ona o lo latou tumau ma le faamaoni i le Atua, ua tuulafoa’ia, ua masalomia ma ua le talitonuina.</p>
	<p class="standard-indented">O lo o faapena ona faia o le galuega taufaasese a le amiotonu faafoliga i ona po nei. Atonu e ese’ese foliga ma faatinoga i le asō, a’o le agaga lava lea e tasi sa i ona po o Luteru, o lo o galue pea lava i le asō, ina ia faaliliu’eseina loto o tagata mai le Tusi Paia, ina ia taitaia tagata e mulimuli i o latou lagona ma manatu, ae le o le gaua’i atu ma le usiusita’i i <span type="pagebreak" id="calibre_link-212" title="161" class="pagebreak">[161]</span> le tulafono a le Atua. O se tasi lenei o togafiti aupito manuia a Satani, o le faitioina ma le faamātagāina o le upu moni ma le talalelei.</p>
	<p class="standard-indented">A’o faapena ona fafati mai o galu o osofa’iga mai soo se itu, na faapena foi ona tu atu Luteru ma le le fefe e tau mo le upu moni. Peitai sa molimauina le malosi o le afioga a le Atua, o se auupega e fetaui ma soo se osofa’iga. O le auupega lea na faaaogā e Luteru fetaui ai ma le pule fao-faamalosi a le pope, atoa ma taumatematega ma filosofia a le au popoto, ma tu atu ai foi e pei o le mausali o le papa, e tetee i talitonuga sese sa tau faapipii ane i le galuega o le Toe Fuata’iga.</p>
	<p class="standard-indented">Na to’atele fili ese’ese o le galuega o le Toe Fuata’iga. Peitai na tofu lava ia fili ma lana auala e tulei’esea ai le Tusi Paia, ae sui i ai le poto o le tagata e fai ma faavae o le upu moni ma talitonuga. O se tasi o nei fili ua faia le mafaufau o le tagata o se atua, ma ua avea ai manatu o le tagata o le fua e iloa ai le lelei ma le leaga. O le ekalesia Roma na avea o se tasi o ia fili. Ua latou fai mai o le pule a la latou tupusā e pogai mai lea i se faasologa o pope e lei motusia lava talu mai le vaitaimi o le au aposetolo, ma e le mafai lava ona suia e se tasi lea faasologa. O lea talitonuga sese e ofigofie mai ai isi foi talitonuga sese, atoa ma ni amioletonu o le a faalafi mai tua o le igoa o le au aposetolo. O le isi o fili o le galuega o le Toe Fuata’iga o le vaega lea na ta’ita’ia e tagata e pei o Musa. Na avea manatu fesuisuia’i o le tagata o lo latou ta’iala, ma sa latou tetee i pulega faalelotu ma pulega faalemalo, atoa ma le pule faalelagi. Peitai o le talitonuga moni faa-Kerisiano na te talia le afioga a le Atua e avea o le fale teu’oa o upu moni faalelagi, ma o le fua foi lea e iloa tonu ai le sa’o ma le sese o soo se talitonuga.</p>
	<p class="standard-indented">Na faamae’a e Luteru lana faaliliuga o le Feagaiga Fou ina ua tuua e ia le olo i Votipeki, ma sa le pine ae maua loa e tagata Siamani le talalelei i la latou lava gagana. Na talia ma le olioli tele lenei faaliliuga e i latou uma o ē na fiafia i le upu moni; peitai na teena e i latou o ē na faasilia uputuu ma tulafono a tagata.</p>
	<p class="standard-indented">Na atuatuvale alii patele ona o le a mafai nei e le lautele o tagata ona latou fesilisili ia i latou e uiga i a’oa’oga o le afioga a le Atua, ma o le a aliali ai nei lo latou pouliuli. Sa matuā le mafai e auupega o manatu faaletagata ona tutū i luma o le pelu o le Agaga. Na matuā faaaogaina e Roma lana pule malosi e taofia ai le salalau atu o le Tusi Paia. Peitai e le’i mafaia e ana poloa’iga, po o le faate’a ma le ekalesia, po o sauaga ona taofia le afioga a le Atua. O le tele o lana faitio ma lona faasāina o le Tusi Paia, o le atili faateleina foi lea o le naunauta’i o tagata e fia iloa po o a tonu mea ua fai mai ai le Tusi Paia. O e na iloa faitau tusi, sa naunau e su’esu’e i le afioga a le Atua mo i latou lava. Sa latou feoa’i ma fe’avea’i le Tusi Paia, ma latou faitau ma saga faitau i ai, ma sa faato’a faamalieina i latou ina ua latou taulotoina ni vaega uumi o le Tusi Paia. O le fiafia tele o tagata i le Feagaiga Fou na amata ai loa e Luteru le faaliliuga o le <span type="pagebreak" id="calibre_link-213" title="162" class="pagebreak">[162]</span> Feagaiga Tuai, ma o le taimi lava e mae’a ai lea vaega ma lea vaega, o le taimi lava foi lea e lomia ma faasalalauina ai.</p>
	<p class="standard-indented">Na talisapaia tusitusiga a Luteru i aai tetele atoa ma nuu laiti. Na faia e Luteru ma ana uo le galuega o le tusitusiga, ae na faasalalauina e isi o le aufaigaluega. Na lagona e nisi o alii monike le le sa’o o le olaga faamonike, ma sa latou fia suia lo latou olaga faapaie, i se olaga aogā, se olaga gaioi. Peitai e le’i lava la latou aoaoga, ma latou te le’i iloa folafola le afioga a le Atua. O lea na latou femalaga’i ai i itumalo, ma asiasi atu i nuu ma aiga, ma latou faatau atu tusitusiga a Luteru ma ana uo. Sa le pine ae soo Siamani atoa i nei faatau tusi lototetele. (Ibid., b. 9, ch. 11.)</p>
	<p class="standard-indented">Na su’esu’eina ma le naunauta’i nei tusitusiga e le ’au māumea ma ē matitiva, o le au popoto ma ē lei a’oa’oina. A oo i le po ua faapotopoto tagata i lea fale ma lea fale ae faitau leotele nei tusi ia i latou e nisi o faia’oga. Na avea nei faagaioiga uma ma auala na liua ai nisi ma latou talia le upu moni, ma ua faapena ona latou ta’u atu i isi le talalelei.</p>
	<p class="standard-indented">Ua taunuu ai le upu o le Tusi Paia ua faapea mai, “O le faaalia mai o Au afioga e faamalamalamaina ai; e faalotomatalaina ai ē ua faigofie”. Salamo 119:130. E tele se suiga na oo i loto ma mafaufau o tagata talu ai lo latou su’esu’eina o le Tusi Paia. Sa faapologaina i latou i lalo ifo o le amo u’amea o le pule faapope, le pule lea na taofiofia ai i latou i le tulaga o le le a’oa’aina ma le pa’ū maulalo. Na latou faia ma le faamaoni le tausiga o tulaga tau tapua’iga. Peitai toetoe lava leai se vaega a le loto ma le mafaufau i ia sauniga uma. O upu moni manino o le afioga a le Atua e pei ona laugaina e Luteru, faatasi ai ma le tuuina atu o le Tusi Paia i lima O le lautele o tagata, o mea ia ua fafagu a’e ai ni malosi’aga ua leva ona tanumia, ma ua le gata i le faamamāina ma le faalauteleina ai o le olaga faaleagaga, a ua maua ai foi ma se malosi’aga fou o le mafaufau.</p>
	<p class="standard-indented">Na laulaututū a’e le toatele latou te galulue ma finau mo a’oa’oga o le Toe Fuata’iga. O ē mautofi, o nisi o tagata a’oa’oina, o tamalii sei oo i le lautele o tagata, o i latou uma nei na vaaia ma a latou Tusi Paia i o latou lima o tula’i atu e tau mo a’oa’oga o le Toe Fuata’iga. Na masani tagata o le ekalesia pope ona tuu le su’esu’ega o le Tusi Paia e fai e alii patele ma monike. Ua manana’o nei la tagata ina ia tula’i mai alii patele nei ma monike latou te faailoa atu le sese o a’oa’oga o le galuega o le Toe Fuata’iga. Peitai, e le’i iloa e nei alii patele ma monike le Tusi Paia, latou te le’i iloa foi le mana o le Atua, ma sa to’ilalo popo i latou i tagata na latou fai mai e valelea ma le iloa se mea. Fai mai se tagata tusitala Katoliko, “O le mea e faanoanoa ai, ona ua a’oa’oina e Luteru lona au soo ina ia latou le taliaina se ta’iala e ese nai le Tusi Paia. (D’Aubigne, b. 9, ch. 11.) Na lolofi ane tagata i le fia faalogo i le upu moni o folafolaina e lenei au failauga, o ni tagata faatauvaa e lei tele sa latou aoaoga. Sa latou faia foi ni felafolafoa’iga ma ē popoto ma le aufailotu. Na aliali a’e i ia felafolafoa’iga le vālea ma le māsiasi o nei tagata maualuluga, ina ua <span type="pagebreak" id="calibre_link-214" title="163" class="pagebreak">[163]</span> fetaui a latou finauga, ma a’oa’oga faigofie o le afioga a le Atua. Na sili atu le iloa ma le malamalama i le Tusi Paia o tagata faigaluega, ma fitafita, o fafine, e oo lava i tamaiti, nai lo alii patele ma le aufailotu popoto.</p>
	<p class="standard-indented">Na faapena ona vaaia o se eseesega tele i le va o soo o le talalelei, ma ē na mulimuli i talitonuga faanuupo a le ekalesia Roma. Na vaaia foi lea eseesega tele i le va o soo o le talalelei, ma le au popoto ma tagata a’oa’oina o le ekalesia. “Sa tetee le autalavou a’oa’oina i taitai o le lotu ona O lo latou lē amana’iaina o le a’oa’oina o gagana ma tusitusiga tāua. Sa naunau nei talavou e fia su’esu’e ma sa’ili’ili i le Tusi Paia, ma faamasani i tusitusiga tāua a augatamā ua mavae. Na i lenei autalavou le mafaufau ola, o le agaga maoa’e, atoa ma le lototele le fefe, ma a’o tuputupu a’e le malamalama o nei alii talavou, sa le mafai e se tasi, mo se vaitaimi umi lava ona faafetauia i latou nei. Soo se faapotopotoga lava e feiloa’i ai nei soo talavou o le galuega o le Toe Fuata’iga ma le au popoto o le ekalesia Roma, sa leai se faigata o lo latou osofa’ia o nei ta’ita’i. Na faapena ona aliali ai o le valea ma le pouliuli o le au popoto ma le aufailotu o le ekalesia Roma. Na faapena foi ona maua lo latou masiasi ma le to’ilalo matagā, ma ua vā’ai maulalo tagata uma i ai.” (D’Aubigne, b. 9, ch. 11.)</p>
	<p class="standard-indented">A’o mātauina e le aufailotu Roma le saga faaitiitia pea o a latou aulotu, sa latou tāpā loa le fesoasoani a le au faamasino, ma sa latou uia ala uma na latou iloa, ina ia toe maua atu ai a latou tagata. Peitai, sa maua e tagata i nei aoaoaga fou le faamalieina o le galala o o latou agaga, ma sa latou liliu ese mai lenei aufailotu o ē ua loa ona latou fafaga i latou i otaota o sauniga ma talitonuga faanuupo, atoa ma uputuu a tagata.</p>
	<p class="standard-indented">Na aasa le afi o sauaga na faia i faia’oga o le upu moni. Peitai na latou manatua le fetalaiga a Keriso na faapea mai, “Pe a latou faasaua ia te outou i le tasi aai, ia outou sosola i le tasi”. Mataio 10:23. Na ati le susulu atu o le malamalama i soo se itu. A’o latou sosola mai sauaga, sa matala mai ia i latou faitoto’a o le agalelei i lea mea ma lea mea. A’o latou api ai i’ina, sa latou folafola atu Keriso, a le o totonu o se falesa, ua faia i fale o tagata, po o fafo foi i le lāolao. Soo se mea lava na mafai ona latou folafola atu ai le talalelei, na avea lea mea o se malumalu pa’ia ia i latou. Na le mafai e se tasi ona taofia le salalau atu o le talalelei, ina ua folafolaina atu faapea i le ma’elega ma le lototele, atoa ma le mautinoa lelei.</p>
	<p class="standard-indented">Sa le mafai e le pule faalemalo po o le pule faalelotu ona tineia le mea na latou ta’ua o le tala’iga sese. Sa leai se aogā o falepuipui po o le faatāugāina o le tino, o le afi foi atoa ma le pelu. E faitau afe le au faatuatua o e na latou faamaufaailogaina lo latou talitonuga i o latou lava ola. Peitai, e lei taofia ai le aga’i i luma o le galuega. Na avea sauaga o se ala na salalau atili atu ai le upu moni. Ae na avea talitonuga sese, atoa ma mea faafoliga sa tau faapipii ane i ai e Satani, o se ala na manino atili ai le ese’esega o le galuega a Satani ma le galuega a le Atua. <span type="pagebreak" id="calibre_link-215" title="164" class="pagebreak">[164]</span> </p>
</div>
</div>


<div class="calibre1" id="calibre_link-14">
<div class="chapter" id="calibre_link-632">
	<h2 class="chapterhead">Mataupu 11&mdash;O Le Mau A Alii Sili</h2>
	<p class="standard-indented">Ose tasi o molimau aupito tāua na faia e lagolagoina ai le galuega o le Toe Fuata’iga, o le Mau lea na faia e alii sili Kerisiano o le malo o Siamani i le tauaofiaga a le Fono Aoao Faitulafono a Siamani, na faia i le aai o Sepaea i le tausaga e 1529. O le lototele, o le faatuatua, ma le tūtūmau o ia auauna a le Atua, na maua ai le saolotoga i mea tau tapua’iga, mo tupulaga o le a mulimuli mai. O la latou Tetee na maua ai e le ekalesia faafouina le igoa Porotesano, auā o āiaiga faavae o lea Tetee, “o le aano moni lava lea o le talitonuga faa-Porotesano”. (D’Aubigne, b. ch. 6.)</p>
	<p class="standard-indented">Ua oo mai nei se aso faamālumalu ma le pogisa i le galuega o le Toe Fuata’iga. O le poloa’iga a le Fono i Vemi na ave’esea ai le puipuiga faaletulafono ia Luteru, ma faasa ai ona toe tala’ia pe talitonuina foi ana aoaoga. Peitai e oo mai i lea taimi o i ai lava pea le sa’olotoga o mea tau tapua’iga i totonu o le malo o Siamani. Na taofia e le aao o le Atua ’au malolosi na tetee i le upu moni. Na mana’o Salesa le Lima e matuā olopala ma faaumatia le galuega o le Toe Fuata’iga. Peitai, o taimi uma na sii a’e ai lona lima ina ia faao’o i le galuega o le Toe Fuata’iga, sa le mafai ona faataunuuina ana fuafuaga. Na i ai taimi na foliga mai ai ua oo mai le i’uga o i latou na tetee ia Roma, ma ua leai so latou toe faamoemoe. Peitai, o taimi tonu lava faapea na faafuase’i ai ona vaaia o vaega’au a Take i le tuaoi i sasa’e, po o le tupu foi o Farani i le tuaoi i sisifo, po o le pope lava foi ua siitaua mai, talu ai lona matau’a i lona vaai i le tuputupu a’e o le malosi o le ao o le malo tele o Siamani. Ua avea le vevesi ma le fetaua’i o nei malo, ma ala na maua ai e le galuega o le Toe Fuata’iga le avanoa lelei e faaopoopo atili ai lona malosi.</p>
	<p class="standard-indented">Peitai na i’u lava ina toe faaleleia fe’ese’esea’iga i le va o tupu o nei malo pope, ina ia mafai ai ona latou tutu faatasi latou te tetee atu i ta’ita’i o le galuega o le Toe Fuata’iga. O le faai’uga a le Fono Aoao i Sepaea i le 1526, na maua ai e setete ta’itasi o le taupulega le sa’olotoga atoatoa i mea tau tapua’iga, ma faatali ai le taimi e fai ai se tauaofiaga a le Sinoti Tele a le ekalesia. Peitai, na te’a atu loa faalavelave na faapogai ai le tuuina mai o lea sa’olotoga, ona tālo loa lea e le ao o le taupulega se tauaofiaga lona lua a le Fono Aoao e faia i Sepaea i le 1529, ma lona <span type="pagebreak" id="calibre_link-216" title="165" class="pagebreak">[165]</span> faamoemoe ina ia tineia ai a’oa’oga a ta’ita’i a le galuega o le Toe Fuata’iga. Sa manatu Salesa ina ia faatosina mai alii sili ma kovana o setete ta’itasi i se auala filemu, ina ia latou tutū faatasi ai e tetee atu i le galuega o le Toe Fuata’iga. Peitai, afai e le mafai lea tulaga i se auala filemu, ua ia nofo sauni loa na te faaaogaina le pelu.</p>
	<p class="standard-indented">Na matuā olioli ta’ita’i ma tagata pope. Ua latou lolofi ane nei i Sepaea, ma sa le natia lo latou agaga ita ma le tetee i ta’ita’i o le galuega o le Toe Fuata’iga ma i latou uma ua mulimuli i ai. Fai mai Melanetone, “Ua fai tatou ma otaota ma mea inosia a le lalolagi, peitai e silasila ifo Keriso i Ona tagata pagatia ma Na lavea’i mai ia i latou”. (D’Aubigne, b. 13, ch. 5.) Ua faasāina kovana ma alii sili Kerisiano, o ē na auai atu i le tauaofiaga a le Fono, ona faaaogaina o o latou maota e folafolaina ai le talalelei. Peitai, na galala tagata o le aai o Sepaea i lo latou fia maua o le afioga a le Atua, ma e ui lava i lea faasā, na faitau afe i latou na lolofi ane i sauniga sa faia i le falesa o le kovana o le setete o Sakisone.</p>
	<p class="standard-indented">O le mafua’aga lea na vave ai ona agi mai o le afā. Sa faitauina i le Fono Aoao se malelega a le ao o le taupulega ina ia faaleaogaina ai le sa’olotoga i mea tau tapua’iga, ona ua avea lea ma faapogai o le vevesi ma le vāvāō. Na oso ai le ita ma le le fiafia o Kerisiano evagelia ona o lenei poloa’iga fai faamalosi. Fai mai se tasi o i latou, “Ua toe pa’ū atu nei Keriso i lima o Kaiafa ma Pilato”. LJa atili ai le lilivau o ta’ita’i pope. Fai mai se tasi o nei ta’ita’i le fautuaina, “E sili atu ai tagata Take i lo soo o Luteru. E tausi e tagata Take aso anapogi; peitai e soli e soo o Luteru. Afai e tuuina mai mea e lua tatou te filifili ai po o le afioga a le Atua po o a’oa’oga sese a le ekalesia, e ao ona tatou teena le afioga a le Atua”. Fai mai le tala a Melanetone, “Ua le ’asa se aso ma le togi mai o se maa a Feipa ia i tatou i luma o le tauaofiaga”. (Ibid., b. 13, ch. 5.)</p>
	<p class="standard-indented">Ua uma ona Talia e le malo le tulafono e faavaeina ai le sa’olotoga i mea tau tapua’iga i Siamani, ma ua tutu faatasi nei setete ua latou talia le talalelei, ina ia latou tetee atu ai i ni tulaga e ono ave’esea ai la latou āiā tatau i mea tau lotu. O lo o i ai pea Luteru i lea vaitaimi i lalo ifo o le sā a le malo, e pei ona poloa’iina e le Fono i Vemi. O lea na le mafai ai ona malaga atu o ia i Sepaea; peitai na maua i ona uso-a-auauna nisi sa fai ma ona sui, faatasi ai ma alii sili Kerisiano ua faatutūina a’e e le Atua e finau mo le manuia o Lana galuega i lenei faalavelave. Ua maliu nei le tagata aogā o Fereti, le kovana o Sakisone, le tama-aiga lea na fai ma puipuiga o Luteru; peitai o Ioane lona uso ua soloa’i ane nei e suitulaga ia te ia, ma sa ia talisapaia le galuega o le Toe Fuata’iga. Na naunau Ioane mo le filemu; peitai, sa faaalia lona sogasogā ma lona lototele i ana taumafaiga mo le manuia o le galuega.</p>
	<p class="standard-indented">Na manana’o alii patele ina ia gaua’i i le pule a Roma setete uma ua latou talia le galuega o le Toe Fuata’iga. Peitai na faamanatu atu e ta’ita’i o le galuega o le Toe Fuata’iga le sa’olotoga i mea tau tapua’iga na latou <span type="pagebreak" id="calibre_link-217" title="166" class="pagebreak">[166]</span> maua i le ulua’i Fono i Sepaea. O lea na le mafai ai ona latou ioe atu i le toe tosoina atu e Roma o setete ua latou talia le afioga a le Atua, i lalo ifo o lana pule.</p>
	<p class="standard-indented">Na maua se maliliega ina ua toe fetuuna’i manatu o itu e lua. O le maliliega e faapea: Ia matuā faamalosia le tausiga o le poloa’iga a le Fono Aoao i Vemi, i soo se setete e le’i maua’a ai le galuega o le Toe Fuata’iga. “O setete ua toe sōlomuli ai tagata mai a’oa’oga o le Toe Fuata’iga, po o le ono tupu mai ai foi o se fouvalega pe a taumafai tagata e usitai i ia aoaoga, ia taofia ai le faia o nisi a’oa’oga fou, ma ia taofia foi le folafolaina ai o mata’upu e ono tutupu mai ai finauga, ia taofia ai foi lo latou tetee i le faiga o le misisā, ma ia le faatagaina ai se tagata Katoliko Roma na te taliaina le lotu Luteru.” (Ibid., b. 13, ch. 5.) Na pasia lenei mata’upu e le Fono Aoao, ma sa maua ai le olioli tele o le aufailotu o le ekalesia pope.</p>
	<p class="standard-indented">Afai ae faamalosia lenei poloa’iga, o lona uiga “o le a le mafai ona toe faalauteleina le galuega o le Toe Fuata’iga i vaega o le atunuu e lei oo i ai, ma o le a le mafai foi ona faamautūina ma faamalosia atili le galuega o le talalelei i nuu ma setete ua oo nei i ai.” E le gata i lea ae o le a ave’esea ai foi le āiā tatau a le tagata e tautala ai e tusa ai ma ona talitonuga. O le a faasā ai foi ona toe liulotu se tagata. E le gata i lea, na faatonuina ta’ita’i o le galuega o le Toe Fuata’iga ina ia gaua’i loa lava ma faatinoina lo latou usitai i lenei poloa’iga. Na foliga mai ua toetoe lava faa’umatia le faamoemoe o le lalolagi. “O le toe faatūina o pulega faaRoma, o le mautinoa lava foi lea o le toe oo mai o faiga pogisa e pei ona i ai anamuā”, ma o le a faigofie ai foi ona maua o se auala e “faamae’aina ai le faa’umatiaga o le galuega ua loa ona lūlūina” i a’oa’oga sese ma fevaevaea’iga. (D’Aubigne, b. 13, ch. 5.)</p>
	<p class="standard-indented">Sa fememea’i ma le mau manatu ta’ita’i o le talalelei. Ua nā o lo latou fevā’aia’i ma le le talitonu i le mea ua tupu. Na o le tasi le fesili na laualuga i o latou mafaufau. “O le a tonu nei le mea e ao ona latou faia?” O ni mata’upu tāua e aafia ai le lalolagi atoa ua i o latou luma nei. “O se mea tatau ea i ta’ita’i o le galuega o le Toe Fuata’iga ona latou gaua’i ma talia lenei poloa’iga? O se itulā uigā ua oo nei i ai le galuega o le talalelei, ma e faigofie lava ona faia o se filifiliga sese i se taimi faapea. E tele ni manatu lelei e mafai ona faatutū mai e tatau ai ona latou gaua’i i le poloa’iga a le Fono Aoao. Ua i ai le āiā tatau i mea tau tapua’iga ua faataga mai i kovana ma alii sili o ē ua latou talia a’oa’oga a Luteru. O tagata uma foi i lalo ifo o le pulega a nei alii sili na latou maua lea āiā tatau i mea tau lotu pe afai na liua i latou a’o le’i faia le poloa’iga. E le’i lava ea ia mea e faamalieina ai i latou? E tele foi faigata ma sauaga o le a taofia pe a latou gaua’i. E iloa e ai le tele o faafitauli ma puapuaga e ono fafati mai pe a latou le gaua’i! O iloa foi e ai atonu e i ai nisi avanoa lelei mo le galuega o le talalelei i se taimi o lumana’i! Tatou fusi mai i le filemu, ma tatou talia le lālā olive ua faalālā mai nei e Roma; o le a <span type="pagebreak" id="calibre_link-218" title="167" class="pagebreak">[167]</span> faapena ona tatou fusifusia ai manu’a o Siamani. Sa leai se faigata o le aumaia o ni manatu faapea e lagolagoina ai e ta’ita’i o le talalelei, lo latou talia o se auala semanū e i’u ai ina lafotūina la latou galuega.</p>
	<p class="standard-indented">“Na latou iloiloina le manatu faavae na mafua ai la latou tetee, ma sa faia ai loa la latou faai’uga e ala i le faatuatua. O le ā lea manatu faavae? O le āiā lea a Roma na te pulea faamalosi ai le faitalia a le tagata, ma faasāina ai le agaga sa’ili’ili e tusa ai ma le talitonuga o le tagata. Peitai, e le’i faatagaina mai ea le sa’olotoga i mea tau tapua’iga mo i latou, atoa ma o latou tagata? Ioe, e moni ua latou maua lea sa’olotoga; peitai ua tuuina mai lea sa’olotoga o se āiaiga faapitoa o tuutuuga ua faataatitia nei, a ua le aumaia o se āiā tatau a le tagata. O lona uiga o i latou uma o i fafo atu o nei tuutuuga, ua i ai i latou i lalo ifo o le pule faamalosi a Roma; e le taulia ni loto fuatiaifo; ua na o Roma lava le faamasino le sese, ua na o ia foi e usitai uma i ai. O lo latou talia o le fuafuaga ua faatū mai nei, o lo latou ioe atu lava lea ina ia na o le setete o Sakisone e gata ai le sa’olotoga i mea tau tapua’iga. A’o le lalolagi Kerisiano uma, o le a avea o se agasala matuiā le talia o le tala’iga a Luteru, po o le sa’ili’ili foi e tusa ai ma le faitalia a le tagata; ma o le faasalaga o ia agasala o le lafo i lua i totonu o falepuipui, po o le susunuolaina foi. Se mea tatau ea la lo latou ioe atu ina ia faapitoa na o se vaega e tasi o le malo le sa’olotoga i mea tau tapua’iga? Afai o le a latou ioe i lea mea, o lona uiga o se faasilasilaga lava lea o le a latou ta’u atu ai i le lalolagi ua taofia nei le salalau atu o talalelei; ma o le a le toe laa atu foi le galuega o le talalelei i se isi nuu, po o se isi aai; ma o setete uma lava o lo o i lalo ifo o le pule’aga a Roma, o le a i ai pea lava i latou e faavavau i lalo ifo o lea pule. Afai o le a latou gaua’i ma ioe atu nei, ma faapena ona oo mai ai sauaga ma le oti i le afe ma afe o tagata i totonu o setete o lo o i lalo o le pule faapope, faamata e mafai e ta’ita’i o le galuega o le Toe Fuata’iga ona faapea mai ua mamā i latou ma le toto o lenei toatele? Afai latou te ioe atu nei, ua tusa lava ua latou faalata le galuega o le talalelei, atoa ma sa’olotoga o le au Kerisiano uma, i se taimi aupito uigā faapea.” (Wylie, b. 9, ch 15.) “Afai latou te le gaua’i, faamata ua latou nofo sauni nei e ofoina atu a latou mea uma mo le faalauteleina o le talalelei, e oo lava i o latou setete, ma o latou palealii, ma o latou ola?” (D’Aubigne, b. 13, ch. 5.)</p>
	<p class="standard-indented">Fai mai le upu a nei alii sili ma kovana, “Tatou tetee i le tulafono lenei. E leai se malosi o le to’atele pe a oo i le faitalia ma le loto fuatiaifo o le tagata”. Na latou fai ane, “O le poloa’iga o le 1526 ua faapogai mai ai le filemu ma le nofo lelei e pei ona i ai nei le malo. O le a sasao a’e faalavelave ma fevaevaea’iga i totonu o Siamani atoa, pe afai e faaleaogaina lea poloa’iga. E leai se mea tele e mafai e le Fono Aoao sei vagana ua tauaofia le Sinoti Tele. (Ibid., b. 13, ch. 5.) O le tiute o le malo le puipuia o le āiā tatau a tagata, ma o inā e gata mai ai le pule a le malo i mea tau tapua’iga. Soo se faigamalo lava e taumafai e faatulafonoina pe <span type="pagebreak" id="calibre_link-219" title="168" class="pagebreak">[168]</span> faamalosia le faiga o tapua’iga, ua latou faaleaogaina le faavae autū na mafatia ma maliliu ai le au Kerisiano evagelia.</p>
	<p class="standard-indented">Na tonu i le taofi o ta’ita’i pope ina ia tineia le mea ua latou ta’ua o le “mimilo ma le fouvale”. Ua amata loa ona latou faatupuina o fevaevaea’iga i le va o soo o le talalelei. Na latou taufaamata’u i e le’i liliu atoatoa e talia a’oa’oga a Luteru. Ua i’u ina amia sui uma o aai sa’oloto latou te tūtūla’i i luma o le Fono. Na faatonuina i latou ina ia ta’utino i luma o le Fono pe latou te gaua’i i āiaiga o le tulafono ua taufaatuina nei. Na latou talosaga mo se avanoa, peitai e lei talia lea talosaga. Na faapena ona oo i latou i le tofotofoga, ma e toetoe lava o le afa o i latou na tutū i le itu o le galuega o le Toe Fuata’iga. O ē na faapena ona latou tetee i le ave’esea o le sa’olotoga ma le āiā tatau a le tagata i mea tau tapua’iga, na latou iloa o le a avea lo latou tetee ma mea o le a matauina ai i latou mo faitioga, faapea ma sauaga. Fai mai se tasi o i latou, “E lua lava mea tatou te filifili ai - o le faafiti i le afioga a le Atua, po o le susunuolaina”. (Ibid., b. 13, ch. 5.)</p>
	<p class="standard-indented">O le uso o Salesa le Lima e suafa ia Fetinani, le tupu o Osetaria, o ia lea na fai ma sui o le ao o le taupulega i le Fono Aoao. Na vaai Fetinani o le a avea le tulafono taufaatū ma faapogai o ni fevaevaea’iga, sei vagana ua talia ma lagolagoina lea mata’upu e alii sili uma o le malo. O lea na ia taumafai ai loa na te faaoleole ma faatauanau i nei aloalii, auā na ia iloa lelei afai e faaaogā ni faiga faamalosi, o le a atili ai lo latou mausali i la latou filifiliga. Na ia “ole atu i nei alii sili ina ia latou talia le poloa’iga, ma ua ia mautinoa o le a fiafia ai tele le ao o le taupulega ia i latou.” Peitai o se pule e maualuga a’e i pulega faalelalolagi na tulimata’i i ai le vaai a nei alii faamaoni, ma o lea na latou tali atu ai ma le filemu ma faapea atu, “Matou te usiusitai i le ao o le taupulega i mea uma e ono maua ai le filemu ma le viiga o le Atua”. (D’Aubigne, b. 13, ch. 5.)</p>
	<p class="standard-indented">Ona faia loa lea e le tupu o le folafolaga i luma o le Fono, ma ua ia faapea atu ai i le kovana o le setete o Sakisone faapea ma ana uo, “Ua toe o sina taimi ona tusia loa lea o le tulafono e avea o se malelega a le ao o le taupulega. Na o le tasi le mea o lo o totoe e mafai ona outou faia - gaua’i i le finagalo o le toatele”. Ua uma atu ia upu, ona tula’i loa lea o le tupu ma tuumuli ese atu mai le tauaofiaga, e aunoa ma le tuuina atu o se toe avanoa i alii sili ma ta’ita’i o le galuega o le Toe Fuata’iga, e fai ai sa latou talanoaga, pe tali mai ai foi. Na leai se aogā o la latou sāvali na auina atu i le tupu ina ia toe foi ane i totonu o le maota”. Na o le tasi lava lana tali i a latou taumafaiga uma. Fai mai lana tali, “Ua uma ona faia le i’uga; na o le tasi le mea o lo o totoe nei, o lo outou gaua’i”. (D’Aubigne, b. 13, ch. 5.)</p>
	<p class="standard-indented">Na talitonu le itu a le malo i le taofi mau o aloalii Kerisiano i le Tusi Paia, atoa ma lo latou faasilia o le afioga a le Atua i lo a’oa’oga ma tulafono a tagata, ma o soo se mea e talisapaia ai lenei talitonuga, o ina <span type="pagebreak" id="calibre_link-220" title="169" class="pagebreak">[169]</span> foi e i’u ai lava ina lafotūina le pule faapope. Peitai, na o mea e vaaia e mata o tagata na latou tepa i ai, e pei lava ona faia e le toatele talu mai lena vaitaimi; ma sa latou manatu faamaualuga ai i le malosi o le itu a le pope ma le ao o le taupulega, atoa ma le vaivai o le itu o le talalelei. Ana na o le fesoasoani a tagata e faalagolago i ai le itu o le talalelei, semanū e sa’o ai lea manatu o ta’ita’i pope. Peitai, e ui lava i so latou ausage, e ui lava foi ua latou fe’ese’esea’i ma Roma, sa i ai lo latou malosi’aga. Ua latou le faamoemoe nei i le lipoti a le Fono Aoao, a ua latou faalagolago atu i le afioga a le Atua; ua latou le aapa atu nei i le fesoasoani a le ao o le taupulega, a’o le fesoasoani sili a Iesu Keriso, le Tupu o tupu ma le Alii o alii. (D’Aubigne, b. 13, ch. 6.)</p>
	<p class="standard-indented">Talu ai ona ua le amana’ia e Fetinani o latou talitonuga faamaoni, ua tonu loa i le itu a alii sili Kerisiano o le a le āfaina lona to’esea, ae o le a faia loa la latou Mau i luma o le Fono Aoao. Na tusia aloa’ia loa la latou ta’utinoga ma tuuina atu i luma o le Fono e faapea:</p>
	<p class="standard-indented">“Matou te tuuina atu la matou Mau i luma o le Atua e toatasi, o Le na faia i matou, o Le o lo o tausia i matou, o lo matou Togiola ma lo matou Faaola, o Le o le a avea ma o matou Faamasino i se aso, ma luma foi o tagata uma ma mea uma na Ia faia, matou te faapea atu ai, O i matou ma o matou tagata, matou te le ioe pe tausisi i le poloa’iga ua fuafuaina nei, matou te le ioe foi pe tausisi i soo se mea e le tusa ai ma le finagalo o le Atua, po o Lana afioga pa’ia, po o a matou āiā tatau i mea tau talitonuga, po o le faaolataga o o matou agaga.”</p>
	<p class="standard-indented">“Oi! A faapefea ona matou ioe i lenei tulafono? Matou te ta’utino atu e faapea. A valaauina se tasi e le Atua i Lona malamalama, e le mafai ona maua e lea tagata le malamalama o le Atua! Na o le tasi le a’oa’oga moni - na o le a’oa’oga lea e mulimuli atoatoa atu i le afioga a le Atua. E faasā e le Atua le folafolaina o se isi aoaoga. E ao ona faamaninoina le Tusi Paia e isi mau mai le afioga a le Atua. O lo o i totonu o le Tusi Paia soo se mata’upu e tāua mo le olaga faa-Kerisiano; e faigofie ona malamalama i ai; ma o lea malamalama e tuli’esea ai le pogisa. O lea ua matou filifili ai, e ala i le alofa tunoa o le Atua, matou te tausisi i le laugaina sa’o o Lana afioga e tasi, e pei ona tusia i le Feagaiga Tuai ma le Feagaiga Fou, e aunoa ma le faaopoopo atu i ai o se isi mea e le tusa ai ma lea afioga. Ua na o lea le upu moni, ua na o lea foi le ta’iala e le sese mo a’oa’oga uma ma tagata ola uma, ma e na te le pelogia i tatou. O se tasi e fau lona fale i luga o lenei faavae, o le a mafai ona tu atu o ia e tetee i ’au uma o seoli. Peitai e pa’u’ū i luma o fofoga o Ieova i latou uma o ē faamaualuluga ma faataute’e i Lana afioga.”</p>
	<p class="standard-indented">“O le pogai lea ua matou teena ai le amo ua faaee mai i o matou luga. Peitai ua matou talitonu o le a tali mai ia i matou lana afioga mamalu i le ao o le taupulega, i se tali e faailoa mai ai o ia o se tama-aiga Kerisiano, o se tasi na te faasilia i mea uma lona alofa i le Atua. Ma e matou te faapea <span type="pagebreak" id="calibre_link-221" title="170" class="pagebreak">[170]</span> atu ai, ua matou nofo sauni nei e tuuina atu ia te ia, faapea a outou afioga alii, o matou moomooga alofa ma le usitai atoatoa, e tusa ai ma lo matou tiute faaletulafono.” (Ibid., b. 13, ch. 6.)</p>
	<p class="standard-indented">Na matuā oo ifo i ta’ele o finagalo o le Fono le tāua o mea uma e pei ona latou faafofoga i ai. Na tumu le to’atele i le maofa, atoa ma le atuatuvale ona o le le fefefe o i latou ua latou faia lenei tetee. O se lumana’i fesoua’ina ma le le manino ua aliali mai nei ia i latou. Ua foliga mai ua mautinoa le oo mai i Siamani o taua ma fevaevaea’iga ma le toto masa’a. Peitai na lototetele ma tūtūmau le itu o le galuega o le Toe Fuata’iga, auā na latou mautinoa le amiotonu o la latou mau, ma sa latou faalagolago foi i le aao o Le Ona le malosi uma lava.</p>
	<p class="standard-indented">“O le mata’upu ua latou faailoa atu i totonu o lenei Tetee ta’uta’ua, o le faavae autū lava lea o ekalesia Porotesano. Na tetee lenei Mau i ni faiga sese faaletagata i le itu tau tapua’iga. Muamua, o le ofi faamalosi mai o faamasino a le malo i totonu o mea tau lotu; ma lona lua, o le pule soona fai ma le pule faamalosi a le ekalesia. Na ofoina atu e le itu a tagata Porotesano ni mea lelei e sui ai nei faiga sese. Ua latou ofoina atu le malosi o le loto fuatiaifo e sili a’e i lo faamasino, a’o le afioga a le Atua e sili a’e i le ekalesia. Ua latou teena le pule faalemalo i mea faalelotu, ma ua latou ta’utino mai ai faatasi ma le au perofeta ma le au aposetolo, ’E sili lo matou ana’ana i le Atua, i lo le ana’ana i tagata’. Ua latou siitia le palealii o Iesu Keriso e sili a’e i le palealii o Salesa le Lima. Ae le gata i lea, ua latou savavali i le faavae o le afioga a le Atua, e sili a’e i soo se a’oa’oga a tagata.” (Ibid., b. 13, ch. 6.) Na faailoa atu foi e i latou o ē na faia le Mau, la latou āiā tatau e ta’u atu ai i soo se tasi lo latou talitonuga i le upu moni. E le lava le na o le talitonu ma usitai, a ia a’oa’o atu foi le mea ua fai mai ai le afioga a le Atua, ma sa latou teena le āiā mai fua o patele ma faamasino i lenei mata’upu. O le Tetee i Sepaea o se molimau tāua lea e tetee atu ai i faiga sauā faalelotu; o se ta’utinoga foi lea o le āiā tatau a tagata uma, latou te tapua’i atu ai i le Atua e tusa ai ma o latou lagona ma a latou faitalia.</p>
	<p class="standard-indented">Ua mae’a nei ona faailoa atu o la latou tetee. Ua faamauina nei lenei tetee i mafaufau o le afe ma afe o tagata, ma ua tusia foi i tusi a le lagi, i le mea e le mafai e se taumafaiga faaletagata ona tineia pe soloia. O setete Siamani uma na latou talia a’oa’oga a Luteru, ua latou talia nei le Tetee a alii sili e avea o le faatinoga tusia o lo latou talitonuga. Na vaaia e tagata i Siamani se faamoemoega fou mo a taeao i totonu o lenei Tetee. Fai mai se tasi o faipule i ta’ita’i o le Mau, “Tau ina ia taofia outou i le tumau faa- Kerisiano, e Le Ona le malosi uma lava, o Le na avatua ia te outou le alofa tunoa, ua mafai ai ona outou molimau atu i le faamalosi ma le le fefe”. (Ibid., b. 13, ch. 6.)</p>
	<p class="standard-indented">Ana faauō atu i le lalolagi le galuega o le Toe Fuata’iga i le taimi o lona solosolo manuia, semanū ua na faalata i le Atua ma ona lava tagata, ma <span type="pagebreak" id="calibre_link-222" title="171" class="pagebreak">[171]</span> faapena ona mautinoa ai lona to’ilalo ma lona faatafunaga. O lo o i ai se lesona aogā mo tupulaga fāi mai, i le tetee na faia e alii sili Kerisiano i Siamani. E le’i suia le auala a Satani e faasagatau atu ai i le Atua ma Lana afioga. E pei ona faia e ia i lona 16 o senituri, o lo o faapea lava ona tetee Satani i ona po nei, i le avea o le Tusi Paia ma ta’iala o le olaga. Ua tatou se mamao ese, mai a’oa’oga o le afioga a le Atua, ma e ao ona tatou toe foi i le faavae autū o le galuega a ta’ita’i Porotesano. O le ā lea faavae autū? O le Tusi Paia, na o le Tusi Paia lava e avea o le ta’iala o talitonuga ma galuega uma faalelotu. O lo o galue pea Satani i soo se ala na te iloa, ina ia ave’esea ai le sa’olotoga i mea tau tapua’iga. O le pule’aga faalelotu lea na tetee i ai alii sili Kerisiano i Sepaea, o le pule lava lea ua toe galue nei i se malosi ma se ma’elega fou, ina ia toe faatūina ai lana pule ua leiloa. Na o le tasi lo tatou faamoemoe mo se faafouga i le asō - na o le tumau ma le le maluelue lea i le afioga a le Atua, e pei ona faia i lea itula uigā o le galuega o le Toe Fuata’iga.</p>
	<p class="standard-indented">Sa i ai ni faailoga vaaia o ni faigata ua faamālumalu mai nei mo le au Porotesano; ae peitai, sa i ai foi ni faailoga na faaalia ai le aapa mai o le aao faalelagi e puipui i ē faamaoni. O le vaitaimi tonu lea na ave faatopetope ai e Melanetone lana uo faia’oga o Simona Keriniasi, ua la ui atu i ala tetele o le aai o Sepaea, aga’i i le vaitafe o le Raine. Na fai Melanetone ia Keriniasi e faavave ona sopo loa lava i le isi ituvai o le vaitafe. E le’i malamalama Simona i le pogai o lenei faanatinati. Ona ta’u lea i ai e Melanetone faapenei, “Na tu mai i o’u luma se toeaina ou te le masani ai, se toeaina e pāū ona foliga. Fai mai lana tala ia te a’u, ’Toe o ni nai minute ona taunuu mai loa lea o leoleo a Fetinani e pu’e ia Keriniasi’.”</p>
	<p class="standard-indented">O le taeao o le aso lava lea na fai ai se lauga a Feipa, o se a’oa’o pope āuiloa. Na faaleaga ma faitioina Keriniasi i le lauga a Feipa a’o i ai lava Keriniasi i le aofia. Ua otegia mai luma Keriniasi ona o lona a’oa’oina o ni mata’upu ua ia faaigoaina nei o ni a’oa’oga sese ma le inosia. Sa natia e Feipa lona ita; peitai na mae’a loa lana lauga, ona faavave atu loa lea o ia e feiloa’i i le tupu. Ma o le tupu na maua mai ai se poloa’iga ina ia pu’e ma saisaitia le faia’oga mai Haitelepeki. E le’i masalosalo Melanetone o le Atua lava na Ia lavea’i i lana uo, e ala i Lona auina mai o se tasi o ana agelu pa’ia ma se fe’au lapata’i ia te ia.</p>
	<p class="standard-indented">“Na tu le gaioi Melanetone i auvai o le Raine, e faatali ai sei oo Keriniasi i le isi ituvai, ma sao atu ai mai ona fili sauā. A’o vaaia e Melanetone le taunuu o lana uo i le isi ituvai, sa ia alaga ma fai mai, “Faafetai ua se’i’esea atu o ia mai gutu o manu fe’ai, o ē ua fia feinu i le toto o tagata amiotonu”. E fo’i atu Melanetone i lona fale ae fai mai le tala, faato’a te’a atu lava leoleo a le tupu, ma sa latou su’eni i luga tulimanu ma pa’usisi uma o le fale i le su’ega o Keriniasi.” (Ibid., b. 13, ch. 6.)</p>
	<p class="standard-indented">Na finagalo le Atua ina ia aumaia le galuega o le Toe Fuata’iga i luma o ē sili ona maualuluga o le lalolagi. Na musu le tupu o Fetinani e faalogo i <span type="pagebreak" id="calibre_link-223" title="172" class="pagebreak">[172]</span> le faamatalaga a alii sili Kerisiano; peitai ua latou maua nei se avanoa e faailoa atu ai la latou mata’upu i luma o le ao o le taupulega ma le tauaofiaga mamalu o alii mautofi o le malo ma le ekalesia. Ua atoa le tausaga talu ona faia o le Tetee a alii sili Kerisiano i Sepaea. Ua tāloina nei e Salesa le Lima se Fono Aoao ina ia faato’afilemu ai fevaevaea’iga ua vevesi ai nei le malo. Na faia lana faasilasilaga o le a tauaofia le Fono Aoso i le aai o Okisepeki, ma o ia lava o le a ta’ita’ifono. Na poloa’iina loa ta’ita’i Porotesano ina ia oo ane i luma o lea tauaofiaga.</p>
	<p class="standard-indented">E tetele ni faigata na faamālumalu mai i le galuega o le Toe Fuata’iga. Peitai na faalagolago pea ona ta’ita’i i le Atua, ma tonu ai o le a latou tūtūmau i le talalelei. Na fāutuaina le kovana Sakisone e ana faufautua, ina ia aua ne’i auai atu o ia i lea Fono. Na latou fai ane o le mailei le mea lea ua mana’o ai le ao o le taupulega latou te oo uma atu i luma o le Fono. Fai mai i latou, “Faamata e le ono lamatia ai le lumana’i o le galuega pe a outou o atu uma nei ma loka faatasi ai outou ma le fili sauā i totonu o pa o le aai? Peitai na lototetele isi ma latou faapea atu, “O le a manumalo le galuega a le Atua pe a maua e alii sili Kerisiano le lototetele. Fai mai le upu a Luteru, “E faamaoni le Atua, Na te le tuulafoa’ia i tatou”. (Ibid., b. 14, ch. 2.) Sa malaga loa le alii kovana faatasi ma ana faafeao mo Okisepeki. Na latou iloa uma lava faigata ua ono lamatia ai nei lona ola, ma sa malaga le toatele ma le agaga popole. Peitai na latou malaga faatasi ma Luteru sei oo i le aai o Koupeki, ma sa ia faalototele atu ia i latou, e ala i lona usuina o le pese na ia fatuina i lea lava faigamalaga. O upu o le pese - “O Le Atua Lo Tatou Olo Malosi”. O le faalogoina o lenei viiga faagaeetia loto na tuli’esea ai le popole ma faamāmāina ai loto mafatia o le toatele.</p>
	<p class="standard-indented">Na tonu i alii sili ma tama-aiga o le itu a Luteru e ao ona faavasega ma tusia lelei o latou talitonuga, faatasi ma faamaoniga mai le Tusi Paia auā le tuuina atu aloa’ia i luma o le Fono Aoao. O le sauniunia lelei o lea vaega na pa’u atu lea ia Luteru, ma Melanetone ma o la uso-a-auauna. Na talia e le au Porotesano lenei Ta’utinoga e avea o le faamatalaga o lo latou faatuatuaga, ma sa latou potopoto loa ina ia sainia o latou igoa i lenei pepa tāua. O se taimi faigata ma le uigā lea itula. E le’i manana’o ta’ita’i o le galuega o le Toe Fuata’iga e fenumia’i la latou galuega ma mata’upu faalemalo po o tulaga-tofi o nei alii sili. Na latou manana’o ina ia na o le Tusi Paia lava le punavai ma le faavae o la latou galuega. A’o aga’i atu tama-aiga Kerisiano e sainia le Ta’utinoga, sa faasalavei Melanetone ma fai atu i ai, “Ua lava faifeau ma le aufailotu latou te faailoa atu mea faalelotu faapea. Faaleoleo mo isi mata’upu le pule a ē maualuluga o le lalolagi”. Peitai na tali mai Ioane le kovana o Sakisone, “Leai, ’aua outou te faa’esea a’u; ua tonu ia te a’u ou te faia le mea sa’o e aunoa ma so’u popole i lo’u tulaga ma lo’u palealii. Ua i ai lo’u faanaunauga ou te fia molimau mo lo’u Alii. E le sili ia te a’u lo’u tulaga <span type="pagebreak" id="calibre_link-224" title="173" class="pagebreak">[173]</span> faatama-aiga po o le kovana, po o lo’u tulaga o le faamasino nai lo le satauro o Iesu Keriso”. Ua mae’a lana saunoaga, ona sainia ai lea o lona suafa. Na saunoa mai foi se tasi o tama-aiga a’o ia tago atu i le peni ma faapea mai, “Ua ou sauni e tuua a’u mea uma atoa ma lo’u ola, pe afai e mana’omia lea mo le viiga o lo’u alii o Iesu Keriso. E sili ia te a’u le tuua o o’u tagata ma o’u setete, ma ou alu ese mai le atunuu o lo’u tamā, nai lo lo’u taliaina o se a’oa’oga ua le o tusia i lenei Ta’utinoga”. Na faapena le faatuatua ma le le fefefe o nei tagata o le Atua. (Ibid., b 14, ch. 6.)</p>
	<p class="standard-indented">Ua oo mai loa le taimi e tutū atu ai i latou i luma o le ao o le taupulega. Ua faitauina loa la latou Ta’utinoga i luma o Salesa le Lima, ua afio mai nei i lona nofoalii ae si’osi’omia e alii sili ma kovana. Ua faapena ona folafola atu ma le manino upu moni o le talalelei i luma o lena tauaofiaga mamalu, ma faailoa atu ai foi ma faiga sese a le ekalesia pope. Ua tonu ai le faaigoaina o lea aso, “o le aso aupito maualuga o le galuega o le Toe Fuata’iga, o se tasi o aso aupito maoa’e i le tala faasolopito o le ekalesia Kerisiano ma le fanau a tagata”. (D’Aubigne, b. 14, ch. 7.)</p>
	<p class="standard-indented">Ua na o ni nai tausaga ua te’a talu ona tu Luteru i luma o le tauaofiaga a le Fono Aoao i Vemi. A’o lenei ua sui tulaga ia te ia tama-aiga aupito mamalu ma le malolosi o le malo. E le’i faatagaina Luteru e faatasi atu i Okisepeki, peitai sa auai atu o ia e ala i ana fautuaga ma ana talosaga. Fai mai upu o sana tusi, “Ua matuā faafiafiaina a’u ona ua mafai ona ou aulia mai lenei aso, le itula ua faaeaina ai Keriso e ni molimau maualuluga ma le maoa’e, i luma o se tauaofiaga mamalu faapenei”. (Ibid.) Ua faapena ona faataunuuina ai le upu a le Tusi Paia ua faapea mai, “Ou te tautala foi au tulafono i luma o tupu”. Salamo 119:46.</p>
	<p class="standard-indented">Na faapena foi i aso o Paulo. O le talalelei na falepuipui ai Paulo, sa avatua aloa’ia i luma o aloalii ma toeaiina o le laumua o le malo. A’o le taimi o Luteru, o le mea na faasāina e le ao o le taupulega ona folafolaina mai le pulelaa, lenei ua alagaina mai le maota o le tupu. O le fe’au na manatu faatauvaa i ai le toatele, lenei ua faafofoga i ai ma le ofo tupu ma tamalii o le taupulega. O tupu ma tamalii le au faafofoga, o tama-aiga ma alii sili Kerisiano le au failauga, a’o le upu moni a le Atua le lauga. Fai mai le upu a se tasi tusitala, “Talu mai lava aso o le au aposetolo, e leai se isi fe’au po o se galuega ua sili atu lona maoa’e i lo lenei Ta’utinoga a alii sili Kerisiano o Siamani. (D’Aubigne, b. 14, ch. 7.)</p>
	<p class="standard-indented">Fai mai upu a se epikopo pope, “E moni mea uma ua fai mai ai soo o Luteru; e le mafai ona tatou faafitia se mea e tasi”. Fai mai le fesili a se tasi o epikopo i le porofesa pope lauiloa o Eki, “E mafai ona e faamaonia le sese o talitonuga e pei ona aumaia i le Ta’utinoga ua faia e le kovana ma lana itu?” Ua tali Eki ma faapea mai, “Afai e mana’omia ni faamaoniga mai tusitusiga a le au perofeta ma le au aposetolo, o le tali e leai; ae afai o ni faamaoniga mai tusitusiga a augātamā faapea ma i’ugafono a le ekalesia, o le tali o le Ioe!” Fai mai le tala a le ana le fesili, “Manaia, o lona uiga la o <span type="pagebreak" id="calibre_link-225" title="174" class="pagebreak">[174]</span> lau faamatalaga o soo o Luteru o lo o i totonu o le Tusi Paia, a’o tatou o lo o i fafo!” (D’Aubigne, b. 14, ch. 8.)</p>
	<p class="standard-indented">Na liua foi nisi alii sili o le malo o Siamani i le talitonuga o ta’ita’i o le Toe Fuata’iga. E oo lava foi i le ao o le taupulega na ia faailoa mai o le Ta’utinoga a le au Porotesano o le upu moni lava lea. Na faaliliuina la latou Ta’utinoga i gagana e tele ma faasalalauina i itu uma o Europa, ma e faitau miliona i latou i augatupulaga na mulimuli mai, na latou talia lenei Ta’utinoga e avea o le faa’upuga o lo latou talitonuga.</p>
	<p class="standard-indented">E le’i galulue na o i latou auauna faamaoni a le Atua. Na au faatasi tupu ma malo ma agaga leaga e faasagatau atu ia i latou; peitai e le’i tuulafoa’ia e le Atua Ona tagata. Ana se’i faapupulaina o latou mata, po ua latou vaaia se faamaoniga manino o le fesoasoani faalelagi, e pei ona sa tuuina atu i se perofeta anamuā. A’o faasino atu e le auauna a Elisaia au a le fili ua si’osi’omia ai i la’ua, ma ua le mafai ai ona la sosola, na tatalo le perofeta ma faapea atu, “Le Alii e, ia e faapupula i ona mata ina ia ona iloa”. 2Tupu 6:17. Faauta foi, ua tumu le mauga i solofanua ma kariota afi, o ’au a le lagi ua vagavagai e puipui i le tagata o le Atua. Sa faapena ona puipuia e agelu le au faigaluega o le galuega o le Toe Fuata’iga.</p>
	<p class="standard-indented">E le’i mana’o Luteru na te tāpāina le malosi faalemalo e lagolagoina ai le galuega o le Toe Fuata’iga; na te le’i talosagaina foi ni vaega’au mo lona puipuiga. O se tasi lenei o mata’upu faavae e le’i laa ese ai Luteru. Na tele lona olioli ina ua folafolaina le talalelei e alii sili Kerisiano o le taupulega. Peitai ina ua latou faia se fuafuaga mo se soo faatasi auā le puipuiga o le galuega, fai mai o ia, “Na o le Atua lava e ao ona puipui i le talalelei. O le itiiti o le āiā a le tagata i le galuega, o le atili ofoofogia foi lea o le faaaliga o le aao lavea’i o le Atua. O le soo faatasi e pei ona ua fuafuaina, ua faaalia mai ai le agaga o le mata’u ma le le faatuatua”. (D’Aubigne, London ed., b. 10, ch. 14.)</p>
	<p class="standard-indented">A’o faia se soo faatasi a fili malolosi ina ia latou lafotūina le galuega o le talalelei, ma foliga mai ai ua toetoe lava oo mai le galuega a le pelu ia i latou, na tusi atu Luteru e faapea: “Ua faaatoatoa mai le ita o Satani; o lo o taupulepule foi ta’ita’i amioletonu o le ekalesia, ma ua faamālumalu mai nei le taua i o tatou luga. Ia fai atu i tagata ina ia latou faatoga atu ma le faamalosi i luma o le nofoalii o Ieova i le faatuatua ma talotaloga, ina ia faato’ilaloina e le Agaga o le Atua o tatou fili, ma pulea ai i latou i le filemu. O lo tatou mana’oga sili ma la tatou ulua’i galuega o le faia o talosaga. Ia mautinoa lelei e o tatou tagata ua latou faafesaga’i nei ma le mata o le pelu ma le lilivau mai o Satani, ma e ao ona latou tatalo.” (D’Aubigne, b. 10, ch. 14.) o62</p>
	<p class="standard-indented">Na toe fai se faamatalaga a Luteru i se aso mulimuli ane e uiga i le fuafuaga a tama-aiga ma alii sili Kerisiano mo se soo faatasi auā le puipuiga o le galuega. Fai mai Luteru na o le tasi lava le auupega e ao ona faaaogaina i lenei taua, “o le pelu lea o le Agaga”. O upu nei o sana <span type="pagebreak" id="calibre_link-226" title="175" class="pagebreak">[175]</span> tusi i le kovana, le tama-aiga o Sakisone, “E le mafai ona tatou ioe atu i le soo faatasi e pei ona ua fuafuaina nei. E sili ai lo tatou oti faasefulu nai lo le avea o le talalelei o se faapogai o le faamaligi toto, tusa lava pe na o se matāūa e tasi. Ia pei i tatou o mamoe ua avea e fasia; o la tatou tiute lena. E ao ona tatou amoina le satauro o Keriso. Aua ne’i i ai se mea e mata’u ai lau afioga mamalu. E sili atu mea e mafaia e a tatou talosaga nai lo mea e mafai e upu faatauemu a o tatou fili. Pau o le mea, aua lava ne’i pisia ou aao i le toto o ou uso. Afai e finagalo le ao o le taupulega e avatu i tatou i luma o lana faamasinoga, ua tatou sauni i ai. E le mafai e lau susuga ona finau pe puipuia i le talitonuga tuufaatasi o i tatou; ia talitonu ifo lava le tagata ia, ma lona iloa lelei e ono lamatia ai lona lava ola”. (D’Aubigne, b. ch. 1.)</p>
	<p class="standard-indented">O le nofoaga lilo o talosaga na maua mai ai le malosi’aga na mafai ai ona lūlūina le lalolagi e le galuega tele o le Toe Fuata’iga. O inā, i le filemu faalelagi, na tutū ai vae o auauna a le Alii i luga o le papa mausali o Ana folafolaga. A’o loma le faalavelave i Okisepeki e leai se aso na te’a e aunoa ma le faaaluina e Luteru o le tolu itula i talosaga. O ia itula na aupito sili ona matala ai o lona mafaufau. Na faalogoina o ia i le filemu o lona potu, o sasaa atu lona loto i luma o le Atua i upu “o le viiga, upu o le mata’u, ma upu faalototele, ua pei lava o le talanoa atu a se tasi i sana uo”. Na ia tatalo atu, “Ua ou iloa o Oe lava o lo matou Tama ma lo matou Atua, ma o le a E faata’ape’apeina i latou o lo o faasaua mai i Lau fanau, auā ua lamatia faatasi Lau Afio ma i matou. O Lau galuega lenei, ma o Lau una’iga foi ua matou galulue ai nei. O le mea lea le Tama e, ia E lavea’i mai ia i matou”. (D’Aubigne, b. 14, ch 6.)</p>
	<p class="standard-indented">Na iloa e Luteru le tigaina o Melanetone i le avega mamafa o le popole ma le fefe. O lea na fai ai sana tusi faapea ia Melanetone, “Ia ia te oe le alofa tunoa ma le filemu o Keriso, ae le o le lalolagi, Amene. Ua ou matuā le fiafia lava i avega mamafa ua faataugaina ai oe. Afai e le tonu le galuega, tia’i; ae afai e tonu, aisea ua masalomia ai folafolaga a Le na faatonuina i tatou ina ia tatou momo’e e aunoa ma se fefe? Tatou te le masalomia Keriso i Lona amiotonu ma lona faamaoni. O lo o soifua o Ia ma o lo o ia te Ia le pule aoao; o le ā ea la se mea o le a tatou fefefe ai? (Ibid., b. 14, ch. 6.)</p>
	<p class="standard-indented">Na faafofoga le Atua i le Valaau a Ana auauna. Na Ia avatua i alii sili Kerisiano ma ta’ita’i o le galuega le alofa tunoa latou te lototetele ma taofi mau ai i le upu moni, ma tetee atu ai i alii o le pouliuli o lenei lalolagi. Ua fetalai mai Ieova, “Faauta, ou te tuu i Siona le maa tulimanu ua filifilia ma le tāua; e le mā foi se faatuatua ia te Ia”. 1 Peteru 2:6. Na atia’e e le au Porotesano ma failauga o le galuega o le Toe Fuata’iga le faavae i luga o Keriso, ma e le mafai e faitoto’a o seoli ona manumalo i ai.e na tuuina tagata i le oti i faiga faaumiumiina ai le tigā. <span type="pagebreak" id="calibre_link-227" title="176" class="pagebreak">[176]</span>  <span type="pagebreak" id="calibre_link-228" title="177" class="pagebreak">[177]</span> </p>
</div>
</div>


<div class="calibre1" id="calibre_link-15">
<div class="chapter" id="calibre_link-633">
	<h2 class="chapterhead">Mataupu 12&mdash;Galuega O Le Toe Fuata’iga I Farani</h2>
	<p class="standard-indented">Na avea le Tetee i Sepaea ma le Ta’utinoga i Okisepeki o se tasi o pine faamau o le manumalo o le galuega o le Toe Fuata’iga i Siamani. Peitai na sosoo mai lea manumalo ma ni tausaga o taua ma fevaevaea’iga ma le pogisa. Na foliga mai o le a faa’umatia atoatoa le galuega faa- Porotesano talu ai fevaevaea’iga i ona lava tagata, atoa ma faiga malolosi a le fili. E afe ma afe na faai’u a latou faiga filifiliga i le tuuina atu o o latou ola mo le talalelei. Ua fetaua’i le atunuu; ua faalataina le galuega faa- Porotesano e se tasi o ona ta’ita’i. Na pa’u’ū atu i lima o le ao o le taupulega nisi o alii sili Kerisiano na taulamua i le galuega o le talalelei, ma sa pu’eina ma saisaitia i latou ma faatasina i luma o tagata i lea aai ma lea aai. Peitai, o le taimi lava na foliga mai ai ua manumalo le ao o le taupulega, o le taimi tonu lava lea na oo mai ai lona to’ilalo. Ua vaai atu Salesa le Lima ua tauau o le a vane’esea atu e le fili mai ona lima, ma sa siilima ai loa o ia ma faatagaina ai loa le faia o aoaoga ua leva ona ia taumafai e faa’umatia. Na fai sana upu i se taimi ua mavae na te tuuina atu lona malo, ma lona tamao’aiga, ma lona ola atoa, auā le olopalaina ma le faatafunaga o le galuega o le Toe Fuata’iga. Peitai o lenei ua ia vaai atu i le olopalaina o ana vaega’au i le taua, ua ia vaai ifo foi i le tafe faavai atu o lona tamao’aiga, ua ia vaai atu foi i itumalo ma setete o lana taupulega ua taufai lamatia i fouvalega, a’o le galuega ua leva ona ia taumafai e olopala ma faaumatia, ua ia vaai atu nei i le faatupula’ia o lona malosi i soo se itu. Ua leva ona faasagatau Salesa le Lima i le mana o le Atua. Fai mai le fetalaiga a le Atua, “Ia malamalama”; peitai na mana’o Salesa ia le motusia le pule’aga a le pouliuli. Ua leai nei se aogā o ana taumafaiga. Na faapena ona vave toea’ina o ia talu ai le tauiviga faa’umi’umi, ma sosoo atu ai ma lona lafoa’ia o le nofoalii ae alu nofo to’atasi i se nofoaga o monike.</p>
	<p class="standard-indented">Pei lava ona faia i Siamani, na faapena foi ona oo atu o aso pogisa mo le galuega o le Toe Fuata’iga i Suiselani. E tele ni itumalo i Suiselani na latou talia aoaoga o le Toe Fuata’iga; peitai e to’atele foi nisi itumalo na latou piimau pea ma le le malamalama i aoaoga sese a Roma. O lo latou <span type="pagebreak" id="calibre_link-229" title="178" class="pagebreak">[178]</span> sauāina o ē na fia mulimuli i le upu moni, o le faapogai lea o le taua na tula’i mai i le va o tagata o lea atunuu. O le taua lenei na maliu ai Suigeli, faapea le to’atele o nisi na latou galulue faatasi i le galuega o le Toe Fuata’iga. O le mamafatū o nei faalavelave i le mafaufau o Okolamatia na le umi ai ae maliu foi ma ia. Sa leai se mea e gata mai ai le olioli o Roma, ma sa foliga mai ua toetoe lava toe maua uma mai ana mea na leiloa. Peitai e le’i tuulafoa’ia e le Atua Lana galuega po o Ona tagata. O le a lavea’iina i latou e Ona aao. Na Ia faatutū a’e se aufaigaluega i nisi atunuu latou te tau’aveina le galuega o le Toe Fuata’iga.</p>
	<p class="standard-indented">E amata ona tatafa ata o le malamalama i Farani a’o lei faalogo se tasi i le igoa o Luteru. O se tasi o i latou na mua’i vaaia lea malamalama o se toeaina e igoa ia Lefaiva, o se tagata a’oa’oina, o se porofesa i le Iunivesete o Pale, ma o se Katoliko filigā ma le faamaoni. O ni ana su’esu’ega i tusitusiga o augatupulaga ua mavae, na ia tau ane ai i le Tusi Paia, ma sa amata ai loa ona latou su’esu’e faatasi i le Tusi Paia ma ana tamaiti a’oga.</p>
	<p class="standard-indented">Na fiafia Lefaiva e su’esu’e i soifuaga o tagata paia. O le mea lea na ia amata tusia ai loa se tala faasolo o tagata paia ma maturo, e pei ona maua i totonu o tala o le ekalesia. Na faa’umi’umi le faiga o lenei galuega, ma ua feololo lava se vaega o le galuega ua mae’a ae manatua loa e ia atonu e maua se fesoasoani mo lenei galuega mai le Tusi Paia. Ma o le mafua’aga lea na amataina ai loa lona su’esu’eina o le Tusi Paia. E tele tagata paia na ia maua i totonu o le Tusi Paia; peitai e le tāitai tutusa le au paia o le Tusi Paia ma tagata paia o lo o i ai i le faasologa o le kalena Katoliko. Ua malamalamagia nei lona mafaufau i le pupula o le malamalama faalelagi. Na oo ifo i lona mafaufau le maofa, ma sa liliu’ese loa o ia ma le ino’ino mai lea galuega, ae faaalu lona taimi atoa i le su’esu’eina o le afioga a le Atua. Na ia a’oa’o atu i nisi upu moni uma na ia maua i ana su’esu’ega.</p>
	<p class="standard-indented">A’o lei amatalia e Luteru po o Suigeli le galuega o le Toe Fuata’iga, na tusia e Lefaiva i le 1512 upu nei. Fai mai o ia, “O le faatuatua tatou te maua ai le amiotonu, e tuuina mai ia i tatou e le Atua i Lona alofa tunoa. O le amiotonu lea e ta’uamiotonuina ai le tagata mo le ola e faavavau”. (Wylie, b. 13, ch. 1.) Fai mai lana faamatalaga e uiga i mealilo o le faaolataga, “Faauta, e le mafaamatalaina le uiga ese o lenei fesuia’iga. Ua faasalaina le e leai Sana sala, ae sa’oloto ai le tagata agasala. Ua tau’aveina e le Manuia le mala, a ua faamanuiaina ai ē na malaia. Ua maliu le Ola, ae ola ē ua oti. Ua ufitia le malamalama i le pouliuli, ae faa’ofuina i le malamalama le tagata amio pi’opi’o. (D’Aubigne, London ed., b. 12, ch 2.)</p>
	<p class="standard-indented">O le upu moni lenei na ia folafolaina - o le faaolataga o le galuega lea a le Atua, a’o le usitai o le tiute lea o le tagata. Fai mai lana aoaoga, “Afai o oe o se tasi o le ekalesia a Keriso, o oe foi o se vaega o Lona tino; ma afai <span type="pagebreak" id="calibre_link-230" title="179" class="pagebreak">[179]</span> o oe o se vaega o Lona tino, ua ia te oe foi le uiga paia. Ma’imau pe ana malamalama tagata i lenei aoaoga, semanū ua latou ola mamā, ma ola faapaiaina, semanū ua latou le toe popole i mamalu ma viiga o lenei lalolagi, auā e le mafaatusalia ia mea uma i le mamalu ma le pupula e le mava’aia e mata o tagata”. (Ibid., b. 12, ch. 2.)</p>
	<p class="standard-indented">Na i ai i le vasega a Lefaiva ni tagata aooga o e na faalogo lelei i ana upu, o e na latou faaauauina le tala’iga o le upu moni i le tele o ni tausaga na sosoo ai, ina ua mavae atu lo latou faia’oga. Na faapena Viliamu Farela. O ni tagata matata’u i le Atua ona mātua, ma sa a’oa’oina o ia ina ia talia e aunoa ma se fesili aoaoga a le ekalesia. O le taimi o lona taule’ale’a sa leai sona ese’esega ma Paulo. O se taimi lea o lona savali faamaoni i tulafono o le lotu. O lona olaga tausi tulafono atonu e mafai ai ona ia faapea mai faatasi ma Paulo, “Na ou ola o a’u o se Faresaio faamaoni”. Galuega 26:5. O ia o se Katoliko faamaoni, ma sa mumū fa’aafi lona ma’elegā na te fia faa’umatia ai i latou uma o e na fiatotoa ma latou tetee i le ekalesia. Fai mai le upu a Farela e uiga i le vaitaimi tonu lea o lona olaga, “E lilivau o’u nifo e pei o se luko fe’ai pe a ou faalogo o faitioina e se isi le pope”. (Wylie, b. 13, ch. 2.) Sa le faaitiitia lona alofa naunau i tagata paia, ma sa faapena o na la malaga taamilo ma Lefaiva ma tapua’i ai i fata faitaulaga i lea falesa ma lea falesa, ma teuteuina faalelei faatusa o nei tagata paia. Peitai e le’i maua ai le filemu o lona loto i nei galuega lelei uma. E le’i avea nei galuega lelei ma mea na ave’esea ai le avega o le agasala na mamafa i lona mafaufau. Na pei o se leo mai le lagi lana faalogo i upu a lona faia’oga, “O le alofa tunoa e maua ai le faaolataga”. “Ua faasala le e leai sana sala, ae sa’oloto le tagata amioleaga.” “Na o le satauro lava o Keriso e mafai ai ona talaia faitoto’a o le lagi ae tapunia ai faitoto’a o seoli.” (Ibid., b. 13, ch. 2.)</p>
	<p class="standard-indented">Na talia ma le fiafia tele e Farela le upu moni. Na pei o Paulo lona liliu ese mai le pologa o uputuu faaletagata, ae savali i le sa’olotoga o le fanau a le Atua. Fai mai lana upu, “Ua mavae le loto fasioti tagata o le luko fe’ai, a ua ou fo’i mai ma le agamalū o le tama’i mamoe, ma lo’u loto ua matuā momotu ese mai le pope, a ua tuuina atu ia Keriso Iesu”. (D’Aubigne, b. 12, ch. 3.)</p>
	<p class="standard-indented">A’o faasalalau atu pea e Lefaiva le malamalama e ala i ana vasega, sa alu Farela i lona agaga ma’elegā ma folafolaina atu le upu moni, e pei lava o lona ma’elegā a’o galue o ia mo le pope. Na liua se tagata maualuga o le ekalesia, le epikopo o le aai o Mou, ma faapena ona latou galulue ai faatasi. Na faapena foi ona liua o nisi o faia’oga atamamai, ma latou tutu faatasi ai i le folafolaina o le talalelei. Na liua mo le talalelei tagata mai soo se vaega o le atunuu, mai ē matitiva ma tagata faigaluega, seia oo lava i tagata o le aiga tupu. Na faapena ona talia o le talalelei e le tuafafine o Faranisisi, le tupu o Farani. E oo lava foi i le tupu, faapea ma le tinā o lana masiofo, e i ai sina vaitaimi na foliga mai ai ua fiafia i la’ua i <span type="pagebreak" id="calibre_link-231" title="180" class="pagebreak">[180]</span> le fe’au o le talalelei, ma sa tālotalo ta’ita’i o le galuega o le Toe Fuata’iga mo le taimi e manumalo ai le talalelei i Farani.</p>
	<p class="standard-indented">Peitai e le’i faataunuuina lea moomooga. Sa faatali mai sauaga ma tofotofoga mo soo o Keriso. Peitai o le alofa o le Atua na le faaalia atu ai lea tulaga ia i latou i lea taimi. Na i ai se taimi o le to’afilemu na sosoo ai, ina ia faaopoopoina ai lo latou malosi e fetaia’i ai ma puapuaga. Ma sa vave le tuputupu a’e ma le aga’i i luma o le galuega o le Toe Fuata’iga. Na galue ma le ma’elegā le epikopo o le aai o Mou i lona a’oa’oina o faife’au atoa ma tagata lautele i Iona itumalo. Na faate’a patele amio le lelei ma i latou e le’i a’oa’oina, ae sui i ai nisi e atamamai ma āva i le Atua. Na i ai le faanaunauga o le epikopo ina ia maua e ona tagata le afioga a le Atua i la latou lava gagana. Sa le umi ae faamanuiaina lea faamoemoe. Na galue Lefaiva i le faaliliuina o le Feagaiga Fou i le gagana Farani; ma e fai le ulua’i lomiga o le Tusi Paia Siamani a Luteru i le aai o Vitenipeki, ae mae’a foi ma le ulua’i lomiga o le Feagaiga Fou i le gagana Farani i le aai o Mou. E le’i taofia e le epikopo se tupe po o se isi lava mea e ono mafai ona oo atu ai le Tusi Paia i le lautele o tagata o ana aulotu. Sa le pine ae tofu tagata o le aai o Mou ma a latou Tusi Paia, e oo lava i e matitiva.</p>
	<p class="standard-indented">Na talia e nei agaga gālala le fe’au a le lagi, e pei o le tofo atu i le vai mālū, o ni tagata faimalaga ua leva ona matelaina i le fiainu. O e na galulue i fanua, ma e na galulue i fale faigaluega, na faafiafiaina i latou uma i aso taitasi e ala i lo latou talatalanoa i le tāua o upu moni o le Tusi Paia. A oo i le po, ua latou le ō i fale-inu-’ava, a ua latou potopoto i lea fale ma lea fale e faitauina ai le afioga a le Atua, ma fai ai viiga ma talosaga. Na le umi ae vaaia se suiga tele i nei nuu ma aai. O i latou o ni tagata faatauvaa ma le le a’oa’oina, o ē faia galuega mamafa i lea aso ma lea aso. Peitai na vaaia i o latou olaga faafouina le mana o le alofa tunoa o le Atua. E ui lava i lo latou faatauvaa po o le mativa, na latou tutū atu e avea o ni molimau o le suiga e mafai ona oo i soo se tasi na te talia ma le faamaoni le alofa tunoa o le Atua.</p>
	<p class="standard-indented">Na susulu mamao atu ave o le malamalama na faamumūina i Mou. Na faatupula’ia i lea aso ma lea aso le numera o ē na liua i le talalelei. Na taofiofia e le tupu o Farani le pesi mai i ai o le ita o ta’ita’i pope, auā na manatu faatauvaa foi le tupu i le pumoomoo o manatu ma talitonuga o monike ma le vasega o patele; peitai na i’u lava ina manumalo ta’ita’i pope. Ua fausia nei le fata e susunuolaina ai tagata le usitai. Ua faatonuina le epikopo o Mou e filifili i mea e lua, o le afi po o lona lafoa’i ma fulitua i le talalelei. O le mea faigofie na filifilia e le epikopo. Peitai, e ui lava i le pa’ū o lenei ta’ita’i, na tūtūmau pea lana lafu mamoe. E to’atele na molimau mo le upu moni i totonu o le afi. O lo latou lototetele ma le faamaoni i totonu o le afi, na mafai ai e nei Kerisiano agamalū ona molimau atu i le afe ma afe o tagata, o ē semanū e le mafai ona faalogo i sa latou molimau i taimi o le solo lelei. <span type="pagebreak" id="calibre_link-232" title="181" class="pagebreak">[181]</span> </p>
	<p class="standard-indented">E le na’o ē maulalo ma matitiva sa molimau mo Iesu a’o sauāina i latou. Sa i ai foi i totonu o maota o alii maualuluga ma tupu i latou o le aiga tupu, o ē na sili ona tāua ia i latou o le upu moni, nai lo le tamao’aiga, po o tulaga-tofi, po o o latou ola. Na i ai se agaga maoa’e ma le mausali i tua atu o ofutau faatupu, o se agaga e sili a’e lona mausali nai lo le loto o le epikopo o le aai o Mou. Na faapena le tagata o le aiga tupu na igoa ia Lui le Pakini. O se taitai’au lototele ma le amio faatamalii, o se tagata e fiafia i le faitau tusi, ma o se tagata e le mata’uleagaina. Fai mai se tasi tusitala, “O ia o se Katoliko malosi ma le faamaoni, o se tagata e fiafia e faalogo i lauga ma misisā; ae na laualuga i nei uiga lelei uma lona ino’ino tele i aoaoga a Luteru”. Peitai o le aao faalelagi na ta’ita’ia o ia i le Tusi Paia, e pei lava foi o le to’atele o nisi. Na ofo o ia ina ua maua e ia i totonu o le Tusi Paia “aoaoga a Luteru ae le o aoaoga a Roma”. (Wylie, b. 13, ch. 9.) Na amata atu i lena taimi ona tuuina atu atoatoa lona ola i le galuega o le talalelei.</p>
	<p class="standard-indented">Na aupito maualuga ana a’oga i lo alii tāua uma o Farani. O se tagata e agavaa i le tautala, o se taitai’au na ta’uta’ua lona le fefe i soo se taua, o se tagata foi na lolo’u-gofie ai le finagalo o le tupu auā o se tagata na fiafia i ai le tupu. O nei uiga lelei uma na manatu ai le to’atele o le tagata lea ua tofia faapitoa mo le ta’ita’iga o le galuega o le Toe Fuata’iga i lo latou atunuu. Fai mai Pesa, “Semanū e avea Pakini o se Luteru lona lua, pe ana lagolagoina o ia e Faranisisi e pei ona lagolagoina Luteru e le kovana o Sakisone. Peitai na alalaga ta’ita’i pope ma fai mai, “E sili atu le faigata o le tagata lenei i lo Luteru”. (Ibid., b. 13, ch. 9.) Na matuā fefefe ai tele ta’ita’i pope i totonu o Farani i lenei tagata. Na latou lafo o ia i le falepuipui ona o ana aoaoga sese; peitai na toe faasa’olotoina o ia e le tupu. Na faapena ona faia o le tauiviga mo le tele o tausaga i totonu o Farani. Na faapena le femoumoua’i o Faranisisi - o le taimi ua faalavelave, o le taimi foi ua na le taofia le ma’elegā faasauā o patele ma katinale. E faatolu ona faafalepuipui Pakini e ta’ita’i pope ae faatolu foi ona tatala i tua e le tupu. Na tāua i le finagalo o le tupu le atamai ma le agavaa ma le amio faatamalii o Pakini, ma o le pogai lena na le mana’o ai le tupu e faamamulu atu Pakini i lima sauā o ta’ita’i pope.</p>
	<p class="standard-indented">Na sautualasi lapata’iga na avatu ia Pakini e uiga i tulaga na ono lamatia ai lona ola i Farani. Na fautuaina o ia ina ia alu i se mea e sao ai o ia mai lima o le fili. O se tasi o ia fautuaga na maua mai ia Eramasi, o se tagata atamai ma le maoa’e o ana a’oga. Peitai o se tagata pala’ailoto, o se tagata na faamuamua lona ola ma ona tulaga, i lo le upu moni. Na fai sana tusi ia Pakini ma fautua atu ai e faapea, “Fai sau talosaga ina ia fai oe ma amapasa a le malo i se atunuu i fafo; a le o lena, alu mo sau malaga taamilo i Siamani. Ua e iloa lelei lava Peta ma ana ’au. O Peta ua pei o se gata e afe ona ulu, ma ua ia faapipisi solo le ’ona i soo se itu. E to’atele naunau ou fili. Tusa lava pe sili a’e ia Iesu Keriso lou lelei ma le lelei o lau <span type="pagebreak" id="calibre_link-233" title="182" class="pagebreak">[182]</span> galuega, e le popole i ai ou fili; latou te sa’ili lava ina ia latou fasioti ia te oe. Aua e te faamoemoe tele i le puipuiga a le tupu. Ma, aua lava ne’i e faia se mea e ono lamatia ai lo’u tulaga i le matagaluega o su’esu’ega faalelotu i le iunivesete”. (Ibid., b. 13, ch. 9.)</p>
	<p class="standard-indented">Peitai a’o saputu mai lea faalavelave ma lea faalavelave, sa atili ai le malosi o le ma’elega o Pakini. Na te le’i mulimuli i fautuaga manatu faapito a Eramasi. Peitai na tonu ia te ia o le a uia e ia nisi ala e faailoa ai lona le fefe. O le a le gata i lona tu atu e tautala mo le upu moni, ae o le a faasaga atu foi o ia na te osofa’ia aoaoga sese. O le moliga e pei ona ua molia ai nei o ia e ta’ita’i pope i le faia o aoaoga sese, o le a faasaga atu nei o ia na te faasaga tonu lea moliga ia i latou lava. Na avea o ona fili aupito faigata faia’oga ma patele o le matagaluega o suesuega faalelotu i le Iunivesete o Pale. O i latou ia na avea o se tasi o leo aupito malosi i pulega faalelotu i totonu o le aai o Pale, faapea le atunuu atoa o Farani. Ua tuufaatasia e Pakini ni aoaoga se 12 mai tusitusiga a nei faia’oga. Ua sosoo ai ma lona folafolaina faalaua’itele o le tetee o nei aoaoga i le Tusi Paia, ma sa ia talosagaina le tupu na te faamasino i lenei finauga.</p>
	<p class="standard-indented">Na fiafia le tupu ona o se avanoa lea e vaai lelei ai o ia i le ese’esega o le malosi o itu e lua, atoa ma le ma’ai o mafaufauga o ta’ita’i a nei itu e lua. O se avanoa lava foi lea e toso ai i lalo le manatu faamaualuga o nei patele ma monike. Ua valaauina loa e le tupu nei faia’oga ina ia latou aumaia mai le Tusi Paia ni faamaoniga o a latou aoaoga. Na latou iloa lelei lava e leai se aoga o lenei auupega ia i latou; o auupega latou te masani ai o sauaga, o le falepuipui, atoa ma le fata e susunuolaina ai tagata. Lenei la ua ese le tulaga ua oo nei i ai, ma ua latou vā’ai atu nei ua toetoe lava o latou pa’u’ū atu i le lua na latou manana’o e lafo i ai Pakini. Ua latou maofa ma fetilofa’i solo mo se auala latou te sao ai.</p>
	<p class="standard-indented">O le taimi tonu lava lea na ta’eia ai e ni tagata se faatusa o Maria sa tu i se tasi o magāala. Ua vevesi ai nei le aai atoa. Ua lolofi atu tagata, o isi ua alalaga i le faanoanoa, a’o isi ua fe’ei i le feita. E oo lava foi i le tupu sa mafatia ai lona finagalo i lenei mea. Ma o se avanoa tonu lava faapea na su’e e le au patele, ma sa latou olioli ona o lenei avanoa. Ua latou alalaga loa ma fai mai, “O fua tonu lava ia o aoaoga a Pakini. O lenei ua toetoe lava lafotūina mea uma - o mea faalelotu, o le tulafono, e oo lava i le nofoalii o le tupu, talu ai lenei fouvalega faa-Luteru. (Ibid., b. 13, ch. 9.)</p>
	<p class="standard-indented">Ua toe pu’eina nei foi Pakini. Ua tuua nei e le tupu le aai o Pale, ma ua sa’oloto ai loa le au patele e fai la latou faitalia ia Pakini. Na faia le faamasinoga o Pakini, ma o le oti lona i’uga. Na faataunuuina i lea lava aso lenei i’uga ina ne’i toe faalavelave Faranisisi ma faasaoina ai lona ola. O le tutonu o le la na ta’ita’ia atu ai loa Pakini i le mea e faataunuuina ai lona oti. O se motu o tagata e to’atele na lolofi atu latou te molimauina lenei faasalaga, ma e to’atele na latou vā’ai ma le ofo, atoa ma o latou loto ua masalosalo, ona o le ua filifilia e oti o se tasi o le aiga tupu e sili lo <span type="pagebreak" id="calibre_link-234" title="183" class="pagebreak">[183]</span> latou lelei ma e sili foi ona lototetele i aiga tupu uma o Farani. O foliga o le motu o tagata na vaaia ai le ofo, ae na vaaia i nisi le ita, o nisi o le faatauemu, o nisi o foliga fasiotitagata. Na faapena ona lafoia se ao pogisa i luga o lena to’atele. Peitai e leai se mea na pogisa ai foliga o le maturo. O ona mafaufauga sa mamao ma lenei vevesi; na o le tasi lava le mea na ia lagona i lea taimi o le faatasi mai o lona Alii.</p>
	<p class="standard-indented">O le taavale toso na ia tietie ai, atoa ma le faatotoso mai o mata o le au patele, ma le oti mata’utia ua ia alu atu nei i ai, o nei mea uma na te le’i popole i ai, auā sa i ona tafatafa Le na maliu a ua soifua nei e faavavau, ma ua ia te Ia ki o seoli atoa ma le oti. Na pupula foliga o Pakini i le malamalama ma le filemu o le lagi. Na matagofie ona la’ei - “o lona ofu talaloa veloveta, o lona ofutino o le ie satini e filogia i le silika, ma lona ie lanu auro”. (D’Aubigne, History of the Reformation in Europe in the Time of Calvin, b. 2, ch. 16.) Ua toeitiiti nei ona molimau atu lea o ia i lona faatuatua, i luma o le Tupu o tupu ma le lalolagi atoa o lo o matamata mai, ma o le a leai se faailoga o se faanoanoa i ona foliga, e ta’upepeloina ai lona fiafia.</p>
	<p class="standard-indented">A’o aga’i lemu atu lenei solo i ala tetele ua tumutumu i tagata, sa matauina ma le ofo e nisi le atoatoa o le agaga filemu i ona foliga, le agaga fiafia ma le manumalo. Na latou fai ane, “Ua foliga mai o se tagata o lo o nofo i le malumalu ma mafaufau loloto ai i mea paia”. (Wylie, b.13, ch. 9.)</p>
	<p class="standard-indented">Ua latou taunuu atu i le fata e fai ai lona faasalaga, ona taumafai lea o Pakini e fai ni nai upu e molimau atu ai i tagata. Peitai na fefefe patele i se mea e ono tupu mai pe a faia sea tautalaga. O lea na latou fe’ei ai, ma ua soona faapa’ō ma faafeto’ai e fitafita a latou meatau, ma ua le lagona ai sina leo o le maturo. Na faapena ona faia o se faata’ita’iga leaga e le pule faalelotu aupito sili ona maualuga i le aai o Pale, o se aai o ni tagata malamalama ma le a’oa’oina, i le 1529. O lea faata’ita’iga leaga na mulimuli ai tagata-lautele o Farani i le 1793, ina ua latou fe’ei ma ua le lagona ai leo paia o e na tutū i luga o le fata i le taimi o lo latou oti. (Ibid., b. 13, ch. 9.)</p>
	<p class="standard-indented">Ua uma ona sisi o Pakini, ona susunu lea o lona tino i le afi. O le tala o lona maliu na oo atu ai le faanoanoa i uō e to’atele o le galuega o le Toe Fuata’iga i itu uma o Farani. Peitai e lei ma’imau lona ola ma lana faata’ta’iga. Fai mai ni molimau e to’atele mo le upu moni, “Ua matou nofo sauni foi, matou te feiloa’i fiafia ma le oti, auā ua tāula’i atu la matou vaai i le ola atali”. (D’Aubigne, History of the Reformation in Europe in the Time of Calvin, b. 2, ch. 16.)</p>
	<p class="standard-indented">O le taimi na faia ai sauaga i le aai o Mou, o le taimi lava lea na ave’esea ai foi ma le faatagaga e mafai ai e failauga o le galuega o le Toe Fuata’iga ona latou folafolaina le talalelei. O le pogai lea na latou o ese ai loa i nisi nofoaga. Na mavae se taimi ona malaga lea o Lefaiva i Siamani. <span type="pagebreak" id="calibre_link-235" title="184" class="pagebreak">[184]</span> Na malaga Farela i le aai na ia tupu a’e ai i le itu i sasa’e o Farani, ma faasalalau atu ai i inā le malamalama o le upu moni. E taunuu atu Farela ua oo atu foi i ai tala o sauaga na faia i Mou, ma sa to’atele na fia faalogo i le upu moni na ia folafolaina i lona ma’elegā ma le lē fefe. Sa le umi ae faasāina lana galuega ma ua tuli’esea foi o ia ma le aai. Ua faasāina lona faia faalaua’itele o ni lauga; peitai na mafai ona ia fealua’i i nuu ma vanu, ma sa faia ni ana aoaoga mai lea fale i lea fale, faapea ma mea tuufua i le vao, atoa ma ana i mauga, i mea na masani ona ia tafao ai i aso o lona tamaitiiti. Ua sauniunia nei o ia e le Atua mo ni tofotofoga e sili atu ona mamafa. Fai mai lana upu, “O satauro, o sauaga, ma fāufauga a Satani, o mea ia na lapata’iina ai a’u. Semanū ou te le manumalo i nei tofotofoga pe ana mā lē faatasi ma le Atua lo’u Tamā. O Ia Na te aumaia le malosi ou te manumalo ai”. (D’Aubigne, History of the Reformation of the Sixteenth Century, b. 12, ch. 9.)</p>
	<p class="standard-indented">O sauaga i Farani na “i’u ina tupu atili ai le talalelei” e pei lava ona faia i aso o le au aposetolo. Filipi 1:12. Na tuli’esea i latou mai aai o Pale ma Mou, ma “ua ō solo fo’i ē na faasalalauina, ma latou folafola atu le talalelei o le upu”. Galuega 8:4. Na faapena ona salalau atu le malamalama i nisi o tulimanu aupito mamao o Farani.</p>
	<p class="standard-indented">Na sauniunia pea e le Atua nisi e galulue mo le faalauteleina o Lana galuega. Na i ai i se tasi o a’oga i Pale se talavou atamai e igoa ia Ioane Kalavini - o se tagata e lē gaoiā ae ma’ai lona mafaufau, o se talavou e tinoū ma filigā, o se tasi e lē pōnā lona olaga ae faamaoni i mea faalelotu. Na lē umi ae avea lenei talavou o se mitamitaga o le kolisi talu ai lona atamai ma le ma’ai o lona mafaufau, ma e to’atele na latou iloa o le a i ai se aso e avea ai Kalavini o se tasi o ta’ita’i ta’uta’ua o le a galue mo le ekalesia Roma. Peitai e oo lava i le mafiafia o pa o tulafono tau le a’oga ma talitonuga faanuupo na si’osi’omia ai Kalavini, na ati atu lava i ai le susulu o se ave o le malamalama faalelagi. Na te’i o ia ina ua faalogo i tala o ni tala’iga fou, ma sa manatu o ia ua fetaui lelei lava le faasalaga o le afi i ta’ita’i o nei aoaoga sese. Peitai e uiga ese le auala na ta’ita’ia ai o ia ina ia fetaia’i ma nei aoaoga ua ta’ua e patele o aoaoga sese, ma ua tofotofoina ai i inā le malosi o aoaoga a Roma e faafetauia ai aoaoga faaPorotesano.</p>
	<p class="standard-indented">Sa i Pale se tagata e igoa ia Oliveta, e tausoga o lā tamā ma Kalavini, ma o se tagata ua liua e avea o se Porotesano. Na masani ona talatalanoa Kalavini ma Oliveta e uiga i mea ua vevesi ai nei atunuu Kerisiano. Fai mai le tala a Oliveta, “Nā o le lua lava lotu i le lalolagi. O le lotu muamua e aofia ai soo se itu’aiga talitonuga ua faatūina e tagata, ma e maua e le tagata lona faaolataga e ala i ana lava galuega atoa ma sauniga faalelotu. O le lotu lona lua o le talitonuga lea mai le Tusi Paia, ma ua a’oa’o mai ai le tagata e tepa atu i le alofa tunoa o le Atua, ua na o lea le ala e maua ai le faaolataga”. <span type="pagebreak" id="calibre_link-236" title="185" class="pagebreak">[185]</span> </p>
	<p class="standard-indented">“Ou te lē fia faalogo i se mea e tasi o nā tala’iga fou; o lou manatu ea na ou ola mai aoaoga sese i lo’u olaga atoa?” o le tali atu lena a Kalavini. (Wylie, b. 13, ch. 7.)</p>
	<p class="standard-indented">Ae ui lava i lea tali a Kalavini, ua amata nei ona fāgua i lona loto ni fesili na lē mafai ona te’a ese ma lona mafaufau. A’o nofonofo Kalavini na o ia i lona potu, sa alu lona mafaufau i upu a Oliveta. Ua na lagona nei le leaga o le agasala, ma sa ia vaai ifo ia te ia lava ua aunoa ma se fautua, i luma o le Faamasino paia ma le amiotonu. O le galuega fautua a le au paia, o galuega lelei, o sauniga fai a le ekalesia, ua lē aogā se mea e tasi o nei mea uma e fai ma togiola o le agasala. Ua na o le pogisa o le faanoanoa ma le leai o se faamoemoe ua tu mai nei i ona luma. Na leai se aogā o taumafaiga a faia’oga ma porofesa o le ekalesia e faafilemuina ai lona mafaufau. Na faia kofesio, na faia anapogi ma isi mea e faatigaina ai le tino ona o agasala; peitai na le aogā nei mea uma e faia ai se leleiga i le va o lona loto ma le Atua.</p>
	<p class="standard-indented">A’o faia pea lenei tauiviga i le olaga o Kalavini, na alu o ia i se tasi aso e asiasi i se tasi o malae o le aai, ma sa te’i ua tau atu ai o susunuolaina ai se tasi o ē ua molia i le faiga o le tala’iga sese. Na lagona lemu ifo i lona loto le maofa ona o uiga o le filemu, ma le fiafia, ma le lē popole i se mea, sa vaaia i foliga o le maturo. Na ia vaaia se faatuatua ma se lototele i lea tagata, i le taimi o le matuitui ma le tiga o lenei oti mata’utia, atoa ma le fetuu a le ekalesia. Na faatusatusa e Kalavini nei uiga lelei i le pogisa o lona loto ona o le leai o sona faamoemoe, e ui lava e le o masepu se mea e tasi i lana tausiga o tulafono a le ekalesia. Na ia iloa o le faatuatua o nei maturo ua faavaeina i luga o le Tusi Paia. Na tonu ai loa ia te ia o le a faasaga e su’esu’e i le Tusi Paia, pe mata na te maua ai le pogai lilo o lo latou olioli.</p>
	<p class="standard-indented">Na ia maua Keriso i le Tusi Paia. O lea na ia alaga ai, “Lo’u Tama e, o le maliu o Keriso ua faamalieina ai Lou to’asā; o Lona toto ua fufulu ese ai a’u agasala; o lo’u malaia ua Na tau’aveina i Lona satauro; o Lona maliu ua fai ma togiola ia te a’u. Ua matou faatūina mo i matou lava le tele o mea valea e leai se aogā, a’o lenei ua E aumaia Lau afioga ia te a’u ua pei o se lamepa. Lenei ua E, pa’i mai i lo’u loto, ina ia ou ino’ino ai i le tele o auala eseese i le faaolataga, ae piimau atu ai ia Keriso”. (Martyn, vol. 3, ch. 13.)</p>
	<p class="standard-indented">Na a’oga faa-patele Kalavini i se taimi ua mavae. Na o le 12 ona tausaga i le taimi na tuu ai o ia na te vaaia se aulotu toaitiiti, ma o le taimi foi lea na sele mamā ai lona ulu e le epikopo, e tusa ai ma tulafono a le ekalesia. E le’i faia sona faapaiaga, na te le’i faia foi tiute masani o le patele, peitai na avea o ia o se tasi o le aufailotu, o se fesoasoani, ma sa maua foi lona totogi e tusa ai ma lea tulaga.</p>
	<p class="standard-indented">Lenei la ua ia lē toe fia patele, ma sa liliu lona mafaufau mo sina vaitaimi i ni su’esu’ega faaloia. Peitai na i’u ina toe tia’i e ia nei su’esu’ega <span type="pagebreak" id="calibre_link-237" title="186" class="pagebreak">[186]</span> ae tonu ia te ia o le a tuuina atu atoatoa lona ola i le galuega o le talalelei. Peitai sa faaletonu lona mafaufau e uiga i le avea o ia o se faia’oga i aoga i fafo. O ia o se tagata matamuli, ma sa mamafa ia te ia lona vaai i le tāua o tiute tau’ave o lea tulaga. O lea na manatu ai o ia e sili pe a tuu atoa lona taimi mo le sa’iliga o le poto.’ Peitai o le faatauanau atu a ana uō na i’u ai ina toe suia lona mafaufau, ma sa avea ai loa o ia o se faia’oga. Fai mai lana upu, “Ou te maofa ona o se tagata faatauvaa e pei o a’u, ua faaeaina i se tulaga faamamaluina faapenei”. (Wylie, b. 13, ch. 9 )</p>
	<p class="standard-indented">Na amata lēmū le galuega a Kalavini e aunoa ma se vevesi, ma sa talia e tagata ana upu ua pei o le totō ifo o le sau e faamālūina ai le fogaeleele. Na tuua e ia Pale ma ua i ai nei o ia i se aai na i lalo ifo o le puipuiga a le sa’o tama’ita’i o Makerita. Na fiafia lenei purinisese o Makerita i le talalelei, ma sa na faaaogāina lona tulaga e avatua ai le puipuiga i soo o le talalelei. O lo o talavou pea lava Kalavini i lea taimi, o se tagata agamalu, o se talavou e leai ni ona uiga faafoliga. Na amata lana galuega i lona asiasi i tagata i o latou fale. A’o si’omia o ia e tagata o se aiga, sa ia faitauina i ai le Tusi Paia ma faamatalaina ia i latou upu moni o le faaolataga. O ē na faalogo i le fe’au na ō ma ta’u atu le talalelei i isi, ma sa ē umi ae oo atu le faia’oga i tua’oi o le aai, ma oo atu ai i nuu maotua. Na talileleia o ia, e le gata i fale o tagata faatauvaa, ae faapea foi i maota o tamalii ma tagata tāua o le atunuu. Na ia tala’i le upu moni ma faataatia le faavae o ni aulotu se tele, ma o aulotu ia na maua mulimuli mai ai ni toa e to’atele mo le upu moni.</p>
	<p class="standard-indented">Ua mavae ni nai masina ona toe oo foi lea o Kalavini i le aai o Pale, le laumua o le atunuu. Na i ai se vevesi e lē masani ai i le vasega o faia’oga ma le aupopoto. O a latou su’esu’ega o gagana faaanamua na ta’ita’ia ai le to’atele o nei tagata popoto i le Tusi Paia, ma e ui lava e le’i liua ai o latou olaga, sa masani ona latou faia o ni felafolafoa’iga ma ni finauga e uiga i mata’upu o le Tusi Paia. O nisi foi o i latou na fai ni a latou finauga ma faia’oga maualuluga o le ekalesia Roma. O se tagata lelei tele foi Kalavini i finauga ma felafolafoa’iga faapea i mata’upu o le Tusi Paia. Peitai e le o le mea lea na sau ai o ia i Pale. Ua fagua nei mafaufau o tagata, ma o le taimi tonu lea e avatu ai ia i latou le upu moni. A’o faapena ona pisapisaō potu a’oga o le iunivesete i finauga ma felafolafoa’iga i mata’upu o le Tusi Paia, na faapena ona asiasi atu Kalavini i lea aiga ma lea aiga, ma faamatalaina atu ia i latou aoaoga o le Tusi Paia, ma tala’i atu ia i latou Keriso ma Lona maliu.</p>
	<p class="standard-indented">O lenei o le a toe avatua le valaau i le aai o Pale, latou te taliaina ai le talalelei e tusa ai ma le fuafuaga a le Atua. Na teena e lenei aai le valaau a Lefaiva ma Farela, a’o lenei o le a toe faalogo tagata uma o lenei aai tele, le laumua o le atunuu, i le talalelei o le faaolataga. E le’i tu atoatoa lava le tupu i le itu a Roma e tetee atu ai i le galuega o le Toe Fuata’iga, talu ai lona manatu popole i lana faigamalo. Sa i ai lava le faamoemoe o <span type="pagebreak" id="calibre_link-238" title="187" class="pagebreak">[187]</span> Makerita ina ia i ai se aso e manumalo ai le talalelei i totonu o le malo o Farani. Na tonu ia te ia e ao ona folafolaina le talalelei i totonu o le aai o Pale. A’o alu malaga le tupu i se isi itu o le atunuu, na faatonuina e Makerita faife’au Porotesano latou te lauga i falesa uma o le aai. Peitai na faasāina lea mea e ta’ita’i pope, ma sa talaia ai loa e Makerita faitoto’a o maota o le tupu mo le folafolaina ai o le talalelei. Na faalapo’a se tasi o maota e fai ma falesa, ma sa faia le faasilasilaga o le a faia se lauga i se itula atofaina i aso ta’itasi, ma e talia ma le fiafia soo se tasi. Na lolofi atu le to’atele i ia sauniga. Ua lē na o le falesa ua lē ofi, ae na faatumulia foi ma potu tetele i luma o le falesa atoa ma autafa. Na faapena ona tumutumu mai o le afe ma afe o tagata eseese - o tamalii, o faipule, o loia, o e faipisinisi, faapea ma e galulue i fale faigaluega. Ua taliu mai nei le tupu. Peitai na te lei faasāina le faia o nei sauniga. Ae le gata i lea, na ia poloa’iina ina ia talaia ni falesa se lua i Pale mo lenei galuega. Faato’a gae’e lea o lenei aai’ i le afioga a le Atua. Peisea’i ua manavaina mai le agaga o le ola mai le lagi i luga o nei tagata. Ua suia nei le ’ōnā, ma le faita’aga, ma fevaevaea’iga, ma le paiē, i le fai faatatau lelei, ma le olaga mamā, o le nofo lelei, ma le olaga galue.</p>
	<p class="standard-indented">Peitai e le’i nōfonofovale ta’ita’i pope. Ua lē taofia e le tupu lenei tala’iga; ma o lea ua latou liliu atu ai loa i le lautele o le atunuu. Latou te le’i tuua se mea e tasi i a latou taumafaiga ina ia faaosoina ai le popole, o le faaitu’au, o uiga soonafai o tagata lē a’oa’oina ma ē ua tumu i talitonuga faanuupo. Na faapena ona usiusitai ma le pogisa nei tagata i o latou a’oa’o pepelo. Ua pei o Ierusalema anamuā le aai o Pale; ua na lē iloa le taimi e asia ai o ia, po o mea foi e manuia ai o ia. E lua tausaga o folafolaina le afioga a le Atua i le laumua o le atunuu; peitai e ui lava sa feololo le aofa’i o nisi na latou talia le talalelei, na teena lenei fe’au e le to’atele. O le fesoasoani a Faranisisi i lenei galuega, sa na o ni mea faafoliga. Na faia ona sa ia mana’omia le lagolago atu o tagata Porotesano i lana faigamalo, peitai sa le umi ae toe laualuga loa ta’ita’i pope i lenei tauiviga tele. Ua latou toe tapunia falesa, ma ua toe faatūina foi le fata e susunuolaina ai ē lē usitai.</p>
	<p class="standard-indented">E tutupu nei mea o i ai pea lava Kalavini i le aai o Pale, o lo o sauniuni ai o ia mo le lumana’i o lana galuega ma le faasalalauina o le malamalama, e ala lea i lona faitau tusi ma ana su’esu’ega. atoa ma talosaga. Peitai sa i’u ina māsalomia o ia e ta’ita’i o le ekalesia, ma sa tonu ai loa ia i latou o le afi lona i’uga. Na manatu lava ia ua saogalemu ma lē āfāina o ia i le mea na nofo to’atasi ai na o ia, ma e le’i manatu o ia i se mea e ono lamatia ai lona ola. Peitai na te’i o ia ina ua tutu ni ana uō ma le tala fai mai ua tali oo atu leoleo e pu’e ia te ia. E le’i uma atu nā upu ae faalogoina loa se tu’itu’i leotele i le faitoto’a tele i fafo. Ua leai se taimi e faama’imau. Ua o atu nisi o ana uo i le faitoto’a i luma e faatalanoa ai leoleo, a’o isi ua latou tuutuu ifo o ia i se faamalama i tua, ma faapena <span type="pagebreak" id="calibre_link-239" title="188" class="pagebreak">[188]</span> ona sola ese atu ai o ia aga’i atu i tua’oi o le aai. Na maua sona lafitaga i le fale o se tagata faigaluega, o se uō o le galuega o le talalelei. O inā ua ofu ai loa Kalavini i ni ofu faigaluega ma se pulou o lana uō, ua amo sana laau velevao, ona amata loa lea o lana malaga ua pei lava o se tagata faigaluega o le nuu. Na aga’i i saute lana malaga i itumalo na maua ai lona puipuiga i lalo ifo o le pule’aga a Makerita. (D’Aubigne, History of the Reformation in Europe in the Time of Calvin, b. 2, ch. 30.)</p>
	<p class="standard-indented">Na ia nofo ai i inā mo ni nai masina, i lalo ifo o le puipuiga a ni uō māutofi i le malo, ma toe faaauau ai i inā ana su’esu’ega. Peitai na i ai lona faanaunauga ina ia soo Farani i le talalelei, ma e lei umi na ia nofo samasamanoa ai. Na fāiifo loa le pesi o le afā toe amata loa foi lana galuega i se isi aai - le aai o Poitea, le aai sa i ai se iunivesete, se aai na fia faalogo ai tagata i le tala’iga fou. Na faalogo ma le fiafia tagata uma i le tala’iga o le talalelei. E le’i faia ni lauga mo le lautele o tagata, peitai o le maota o le faamasino sili, po o se togalaau to’afilemu, o inā na folafolaina ai e Kalavini upu o le ola i soo se tasi na fia faalogo. A’o faatupula’ia le aofa’i o le au faafofoga, na maua le manatu faapea e sili ona faia o a latou sauniga i tua atu o le aai. Na filifilia se ana i autafa o se tofe e fai ai a latou sauniga. O se ana lea e lē faigofie ona iloa ona e punipuni e ni laau ma ni papa tetele. O inā na ō ta’itoatolu pe ta’itoafā i ai le au faalogologo, ina ua latou tuua le aai i auala eseese. O totonu o lea ana tuufua na faitauina ma faamatalaina ai le Tusi Paia. O inā foi na fai ai le ulua’i faamanatuga a le au Porotesano i Farani. O lena aulotu toaitiiti na auina atu ai i fafo nisi o le au tala’i faamaoni.</p>
	<p class="standard-indented">Ua toe taliu atu nei foi Kalavini i Pale. E le’i fia faagaloina e Kalavini lona faanaunauga ina ia talia e le atunuu o Farani le talalelei. Peitai toetoe lava tapunia uma auala e ono folafolaina ai le talalelei. O le laugaina faalaua’itele o le talalelei, o le auala vave lena e oo ai le failauga i le fata e susunuolaina ai o ia O lea na tonu ai loa ia te ia o le a na tuua Farani ae malaga atu i Siamani. Faato’a te’a atu lava o ia ma Farani ae agi mai loa le afā o sauaga semanū e alu ai ma ia i le to’atele o Porotesano na maliliu ai, pe ana le tuua e ia le atunuu.</p>
	<p class="standard-indented">Na manana’o le au Porotesano i Farani ina ia tulaga tutusa lo latou atunuu ma isi atunuu e pei o Siamani ma Suiselani i le alualu i luma o le galuega o le Toe Fuata’iga. O lea na latou manana’o ai ina ia faia sa latou osofa’iga tele o talitonuga faanuupo o Roma, se osofa’iga e mafai ona fafagu ai le atunuu atoa. Na faapena ona soo Farani atoa i le po e tasi, i ni pepa faasalalau na latou osofa’ia ai le misisā. Peitai, o lenei galuega faalēmanuia ua lē faalauteleina ai le galuega o le talalelei e pei ona latou fuafuaina, a ua oo mai ai le faa’umatiaga, ua le gata i ē na latou faia lea galuega, ae faapea foi ma uō o le talalelei i soo se itu o Farani. O le mea tonu lava lea na manana’o i ai ta’ita’i Roma. Na latou manana’o i se ’alofaga e mafai ai ona latou fasiotia failauga o lenei galuega, se ’alofaga e <span type="pagebreak" id="calibre_link-240" title="189" class="pagebreak">[189]</span> mafai ai ona ta’ua i latou nei o ni tagata faatupu faalavelave, o nisi e ono lamatia ai le filemu ma le nofo lelei o le atunuu.</p>
	<p class="standard-indented">O se tasi o nei pepa sa tutu’i tonu lava i le faitoto’a o le potu o le tupu i totonu o le maota; e le’i iloa po o se fili po o se uō na ia tutu’ia lea pepa i le faitoto’a o le potu o le tupu. O se mea lenei na matuā to’atama’i ai tele le tupu. O mea na tusia i lea pepa na osofa’ia ai talitonuga faanuupo ua fia augatupulaga o faamamalu i ai tagata, ma ua manatu ai le toatele o ni mea paia. Peitai e le’i popoi ai le lima o lē na faia lenei osofa’iga. A’o le fia toa o le tagata na avatua lea pepa tuu i lalo ifo o poga’iisu o le tupu, o le mea lea na oso ai tele le to’atama’i o le tupu. Na ia tu ua lē magagana ona o lona ofo tele i nei faiga faalēmata’u. Ona sosoo ai loa lea ma le faaalia o lona to’atama’i i upu nei, “Ia pu’e ma saisaitia i latou uma ua masalomia ua talitonu i aoaoga sese a Luteru. O le a ou faatāma’ia i latou uma”. (Ibid., b. 4, ch. 10.) Ua fā’alele nei le malelega a le tupu, ma e leai se tasi na te mafaia ona toe suia. Ua faia nei le filifiliga a le tupu o le a tuu atu atoa lona malosi e lagolagoina ai le itu a Roma.</p>
	<p class="standard-indented">Na faapena ona faia loa lava faagaioiga mo le pu’eina o soo se tasi na talitonu i aoaoga a Luteru i totonu o le aai o Pale. E i ai se tagata Porotesano faatauvaa na fai ma ona tiute lona alu e tala’i le taimi o a latou sauniga fai faalilolilo i le ana. Ua pu’e si nei tagata ma ua faamata’u e susunuolaina o ia i le fata pe afai na te lē faasinoa le sui o le pope i aiga uma o tagata Porotesano i le aai o Pale. Na gatete ona tino i le mata’utia o lenei mea ua tuuina mai na te faia. O lona fefe tele i le afi na i’u ai ina ioe lea tagata o le a avea o ia o le fā’alata o ona uso. Ua alu atu loa le solo ua ta’imua atu ai le eukarisitia ua si’osi’omia atu e patele, ma ē na tau’avea mea manogi, ma monike, ma fitafita, ona sosoo atu ai loa lea ma Molini le leoleo nanā a le tupu, ma le fā’alata. Ua faapena ona alu atu lemū ma le lē pisa o lenei solo i ala tetele o le aai. O lenei solo, na latou fai mai o le solo ua faia faapitoa mo le sakalameta paia, o se sauniga ua faia ina ia faailoa ai lo latou salamō ona o le misisā paia ua osofa’ia e le au Porotesano. Peitai o lenei solo ma lenei sauniga ua faalafi atu ai se faamoemoe mata’utia. A oo atu le solo i luma o le fale o se soo o Luteru, ona faia lea e le fā’alata se faailoga i lona lima e aunoa ma se upu na faia. Ona taofi loa lea o le solo, ua ulufale atu nisi i le fale, ua latou toso faamalosi uma mai i fafo tagata o lea aiga, ua latou noanoatia i latou i filifili. Na faapena ona alu atu o lenei solo mata’utia auā le sa’ilia uma mai o soo o Luteru. Latou te le’i laasia se aiga - pe maualuluga pe faatauvaa, e oo lava i vaega ese’ese o le Iunivesete o Pale. Na gatete le aai atoa i faiga a Molini. O se pule sauā a le puapuaga ma le oti. (Ibid., b. 4, ch. 10.)</p>
	<p class="standard-indented">O se oti mata’utia na faaoo i nei tagata, o se oti na faatāugāina ai o latou tino i faiga sauā. Na faia se poloa’iga faapitoa ina ia faaitiitia le aasa o le afi, ina ia faa’umi’umi ai le taimi e faatāugāina i latou i le afi ma umi ai lo latou puapuaga. Peitai na maliliu i latou o ni toa manumalo. Na latou <span type="pagebreak" id="calibre_link-241" title="190" class="pagebreak">[190]</span> tūtūmau ma le lē maluelue, ma sa leai se mea na faapogisaina ai le filemu ma le fiafia i o latou foliga. Na lagona e le au faaoosala lo latou to’ilalo, ina ua lē mafaia e lo latou malosi ona lūlūina le faatuatua o nei tagata, pe toe suia ai foi a latou filifiliga. “Na tofu vaega uma o le aai o Pale ma fata na faatutū ai mo le faataunuuina o le sala, ma sa eseese aso na susunuina ai tagata i lea itu ma lea itu o le aai. Na faia nei afi i vaega eseese o le aai i aso eseese ina ia matata’u ai tagata i le leaga o lo latou talia o tala’iga fou. Peitai, e uma a’e nei sauaga mata’utia ua tele se aogā ua maua ai mo le galuega o le talalelei. Na vā’ai le aai atoa o Pale i le amioatua o tagata ua latou talia le tala’iga fou. Ae le gata i lea, e leai se pulelaa e tutusa ma le fata ua fausia e susunuolaina ai le au faamaoni. O le olioli le gaoiā sa vaaia i foliga o nei tagata a’o latou savavali atu i le fata e faaoo ai lo latou sala, o lo latou lototetele ma le lē faafiti a’o latou tutū i totonu o le afi, o le agaga na latou faamagaloina ai mea leaga e tele na faia ia i latou, o mea uma ia na vave liua ai le ita o le to’atele ma ua suia i le alofa mutimutivale. Na liua ai le loto fia fasioti tagata i le loto alofa. Na avea nei mea uma o se leo faagaeetia-loto na ole atu auā le galuega o le talalelei.” (Wylie, b. 13, ch. 20.)</p>
	<p class="standard-indented">Na manana’o patele ina ia faatumauina le feita o le to’atele i tagata Porotesano, ma o le faapogai lena na latou faasalalauina ai ni moliga mata’utia e faaleaga ai tagata Porotesano. Na molia i latou ona o ni fāufauga e fasiotia uma ai tagata Katoliko, atoa ma ni fāufauga mo se fouvalega i le malo, ma se fuafuaga e fasiotia ai le tupu. E aunoa ma sina molimau na mafaia ona latou avane e faamaonia ai nei moliga uma. Peitai na i’u lava ina faataunuuina valo’aga o nei mala uma. Peitai na matuā ese mamao ni tulaga na tutupu mai ma i’u ai i le faataunuuga o ia valo’aga; o le faapogai foi o ia mala sa matuā eseese mamao ma mea na tutupu i le vaitaimi o Kalavini. O sauaga na faaoo e Katoliko i tagata Porotesano o ē leai so latou sese, o ia sauaga na faaputu auā le aso o le tauimasui. Na taunuu le valo’aga e uiga i le fouvalega i le malo ma le fasiotia o le tupu, le valo’aga na latou fai ane ua toetoe lava taunuu. Peitai na mavae tausaga e 300 faato’ā faataunuuina lea valo’aga e tagata lē talitonu i le Atua, atoa ma tagata pope lava latou. O le mala na oo ia Farani ina ua mavae tausaga e 300, e le’i taunuu lea mala ona o le faatūina o le ekalesia Porotesano, ae na taunuu talu ai le sauāina o tagata Porotesano.</p>
	<p class="standard-indented">Na oo i tagata uma o le aai le femāsalosaloa’i atoa ma le fefefe. E to’atele tagata a’oa’oina ma tagata maualuluga ma tagata amio lelei na latou talia aoaoga a Luteru, i le vaitaimi o le vevesi o sauaga o tagata Porotesano. Na te’i lava ua vaaia ua avanoa ni tulaga-tofi maualuluga sa tau’avea e ni tagata Porotesano faamoemoeina. Na te’i ua lē toe vaaia le to’atele e pei o ē galulue i fale faigaluega ma fale lomitusi, o le au popoto faapea ma porofesa i iunivesete, o le au tusitala, e oo lava i nisi mai maota o tamalii ma le maota o le tupu. E faitau selau na latou tuua le aai <span type="pagebreak" id="calibre_link-242" title="191" class="pagebreak">[191]</span> o Pale atoa ma lo latou atunuu moni; ma o se tasi lea o ulua’i faailoga na iloa ai le to’atele naunau o ē na foliga mai ua lolo’u o latou mafaufau i le tala’iga fou. Na fevaaia’i ta’ita’i pope i lo latou ofo ona o se lipoti faapea e to’atele nisi o soo o Luteru faato’ā o ese atu nei, a ua leva ona i ai i o latou autafa e aunoa ma lo latou iloa. Na i’u lo latou ita i luga o le selau ma selau o nai tagata faatauvaa na i lalo ifo o la latou pule. Na lē ofi falepuipui; na foliga mai ua pogisa le lagi i le asu o afi na tafu e susunuolaina ai ē na molimau mo le talalelei.</p>
	<p class="standard-indented">Na mitamita Faranisisi I ona sa avea o ia o se tasi o ta’ita’i o le galuega tele o le toe faaolaolaina o mea tau aoaoga i le amataga o lona 16 o senituri. Na avea o sana mea fiafia lona faapotopotoina mai i lona maota, o le au popoto mai atunuu eseese o le lalolagi. O lona lagolagoina o mea tau aoaoga, o lona vaai faatauemu i le valelea o le au monike, atoa ma talitonuga faanuupo o patele, o nisi nei o mea na fesoasoani i le aumaia o se sa’olotoga itiiti na maua e le galuega o le talalelei. Peitai o lona naunau ina ia matuā ati’esea le tala’iga fou ma aoaoga faaPorotesano mai totonu o Farani, o le pogai lea na ia faia ai se poloa’iga e faasā ai ona toe lomia o ni tusi po o ni pepa i le atunuu atoa o Farani. O Faranisisi I o se tasi lea o pine faamau e faamaonia ai e lē avea le tulaga maualuga i mea tau aoaoga, o se puipuiga e taofia mai ai le faatulafonoina o mea tau tapua’iga, atoa ma le faia o sauaga ona o mea tau lotu.</p>
	<p class="standard-indented">O le a tuu atu atoatoa nei e Farani ia lava i le galuega o le matuā faa’umatiaina o le tala’iga faa-Porotesano, e ala i se sauniga o le a faia faalaua’itele i le atunuu. Na manana’o patele ina ia totogi i le oti le mātagā lea na faia, ina ua faatauemu le au Porotesano i le misisā. Na latou manana’o foi ina ia tuuina mai faalaua’itele e le tupu lana faamanuiaga i le galuega tele o le susunuolaina o tagata Porotesano.</p>
	<p class="standard-indented">Ua tuupōina loa le aso 21 Ianuari, 1535, o le a faataunuuina ai lenei sauniga mata’utia. O atugaluga uma e pogai mai talitonuga faanuupo, ma lagona fia fasioti tagata o le toatele, ua sa’eu a’e uma nei i luga ia lagona i totonu o le atunuu atoa. Na taulēofi le aai o Pale i le motu o tagata na lolofi atu i ai mai itumalo na lata ane i ai. Na fuafuaina ina ia amata taualumaga o le aso i se solo tele, se solo mamalu. “O fale uma i autafa o le ala o le a ui atu ai le solo, na faatonuina ina ia tāutau mai ai ni ie uli o le faanoanoa, ae faatutū ni fata faitaulaga i le va o nei fale”. Ia faatū foi se mōli po o se sulu i luma o le faitoto’a o fale uma, e faailoa ai lo latou āva i le “sakalameta paia”. E le’i tatafa ata a ua amata ona faatulaga le solo tele i talane o le maota o le tupu. “Na muamua mai fu’a ma faakoluse o itumalo ma aulotu uma ta’itasi; sosoo ai lea ma le lautele o le atunuu e tutū ta’itoalua, e tofu ma sulu po o mōli e uu.” Ona sosoo mai ai lea ma le vasega o patele i o latou itu’aiga e fa, e la’ei uma i o latou toniga eseese. Ona sosoo lea ma se vaega tele o ni mea tuai ta’uta’ua na fai mai o mea na faaaogā e tagata paia ma le au aposetolo i aso anamuā. Ona mulimuli <span type="pagebreak" id="calibre_link-243" title="192" class="pagebreak">[192]</span> atu ai lea o epikopo ma katinale ma isi ta’ita’i mamalu o le ekalesia ua ti’eti’e, ma ua la’ei i o latou ofu talaloa violē ma ofu pā’auli, ma fai a latou asoa ma mama ma isi teuga eseese ua felanulanua’i ma fe’ilafi solo mai.</p>
	<p class="standard-indented">“Na tau’aveina e le epikopo o le aai o Pale le eukarisitia, ua i totonu o se tama’i fale’ie ua maoa’e lona matagofie i ona teuga, ma ua amo atu nei lea tama’i fale e ni aloalii se to’afā o le aiga tupu. O tua o le eukarisitia na savali atu ai le tupu. E le’i faia le palealii o Faranisisi I i lea aso, e le’i la’ei foi o ia i ona la’ei faatupu. Ua punou o ia a’o savali atu e leai sona palealii, ma ua uuina se mōliga’o i lona lima. Na alu atu le tupu o Farani ua pei o se tagata agasala ua salamō. (Ibid., b. 13, ch. 21.) Na tu o ia i luma o fata faitaulaga ta’itasi uma i le ala ma ifo punou ai, e faailoa ai lona māsiasi ma lona salamō, e lē ona o amioleaga ua palapalā ai lona agaga, e lē ona o le toto o ē amiotonu ua pisipisia ai nei ona lima, a ua faia e ia lenei mea ona o le agasala mātuiā a ona tagata, ina ua latou lē popoi ma latou faitioina ma tauemuina le misisā. Na mulimuli atu ia te ia le masiofo faapea ma le mamalu maualuga eseese o le malo, ua latou savavali ta’itoalua, ua tofu ma le sulu i o latou lima.</p>
	<p class="standard-indented">Ua taunuu atu i le maota o le epikopo, ona fai ai lea o se lauga a le tupu i le mamalu o ē mautofi o le malo. Ua ia tu atu ma ni foliga faanoanoa ma se leo faamomoiloto, ua ia alaga i le faanoanoa ona o le mātuiā o le soligatulafono, ona o le upuvale, ona o lea aso o le māsiasi ma le matagā ua oo mai i luga o le malo. Ua ia valaau i tagata-nuu faamaoni uma, ina ia latou u’ulima faatasi i le fufulu’eseina o le faama’i o tala’iga sese, ua faamālumalu mai nei e lepeti i le atunuu atoa o Farani ma ona tagata. Fai mai lana upu, “Le mamalu e ua aofia, ou te ta’u atu ma le faamaoni, ona o a’u o lo outou tupu, afai ou te iloa ua pisia po ua aafia se tasi o o’u lima i lenei faama’i mata’utia, ou te ta’u atu ma le faamaoni ou te tuuina atu lea lima ia te outou ina ia vavae’esea. Ae le gata i lea, afai foi ou te vaai ua lavea ai se tasi o la’u fanau i lea faama’i, ou te lē faapelepele lava i ai. O a’u lava ou te avatua lea atalii poo lea afafine, e fai ai le taulaga i le Atua”. E le’i mae’a ana upu ona o ona loimata, ma sa lauē le aofia atoa, ma ua latou alalaga faatasi mai, “Matou te ola mo le lotu Katoliko; matou te oti foi mo le ekalesia Katoliko!” (D’Aubigne, History of the Reformation in Europe in the Time of Calvin, b. 4, ch. 12.)</p>
	<p class="standard-indented">E mata’utia na’uā le pogisa o le atunuu ua latou teena le malamalama o le upu moni. Na faaali atu ia Farani le alofa tunoa e maua ai le faaolataga; na latou vā’ai i le mana ma le paia o lea malamalama, na tosina atu i ai le afe ma afe i lona matagofie, na sulugia ai ona aai ma ona nuu i lona pupula. Peitai na liliu’ese ai Farani i lea malamalama. Na ofoina atu ia i latou le meaalofa faalelagi, peitai ua latou lē talia. Na latou ta’ua le amioleaga o le mea lelei, a’o le mea lelei ua latou ta’u o le mea leaga, sei oo ai lava ina pagatia i latou i mea taufaasese ua latou talitonu i ai ma le iloa lelei. Atonu na latou talitonu ua latou faia le finagalo o le Atua e ala i <span type="pagebreak" id="calibre_link-244" title="193" class="pagebreak">[193]</span> lo latou sauāina o Ona tagata, peitai e le mafai ona ta’uamiotonuina i latou i lo latou faia ma le faamaoni o le mea sese. Ua latou teena ma le iloa le malamalama semanū e sao ai i latou mai mea taufaasese, ma semanū e sao ai i latou mai le pisia o o latou lima i le toto o tagata amiotonu.</p>
	<p class="standard-indented">Na faia i le malumalu tele se tautōga mamalu ina ia matuā ati uma ese i luga le tala’iga sese. O le malumalu tele lava lea na fai ai e Farani le faauuga o le atua-fafine o Mafaufauga ina ua mavae le 300 tausaga; ua faia lea faauuga e se atunuu ua galo ia i latou le Atua soifua. Ua toe faatulagaina nei le solo tele, ma o le a faasaga atu loa sui o Farani e amatalia le galuega na latou tautō i ai. “Na i ai ni fata na faatutūina i lea vaega ma lea vaega o le ala, ina ia susunuolaina ai nisi o Kerisiano Porotesano. O le fuafuaga e faapea, a taulalata atu loa le tupu i se fata faapena, ona tutu loa lea o le afi, ma o le a taofi ai i inā le solo, se’i o latou molimauina le faasalaga.” (Wylie, b. 13, ch. 21.) E faigata ona maua upu e faamatala au’ili’ili ai le faatāugāina o le tino ma sauaga na faia i nei molimau mo Keriso; peitai sa latou tūtūmau ma le faamaoni. Fai mai le tali a se tasi o i latou ina ua tauanauina o ia e liliu ma fulitua i le tala’iga fou, fai mai lana tali, “Na o mea na folafolaina e le au aposetolo ma le au perofeta ou te talitonu i ai, faapea ma aoaoga na talitonu i ai le au paia. E mafai e lo’u faatuatua mausalU i le Atua ona tetee i alii uma o le pouliuli o seoli”. (D’Aubigne, History of the Reformation in Europe in the Time of Calvin, b. 4, ch. 12.)</p>
	<p class="standard-indented">Na faapena ona taofi o le solo tele i lea fata ma lea fata na faatāugāina ai soo o le talalelei. Ua ta’ape nei le motu o tagata ina ua latou taunuu atu i le maota o le tupu, i le mea na amata atu ai la latou solo. Ua o atu foi i totonu o le maota le tupu ma katinale ma sui o le pope, ua atoatoa le fiafia o o latou loto ona ua faamanuiaina taualumaga uma o le aso. Na latou taufai faamālō le tasi i le isi ona ua latou iloa o le galuega ua latou amatalia i le asō, o le a faaauauina lava pea lea galuega se’ia oo ina faaumatia ai atoatoa le tala’iga sese.</p>
	<p class="standard-indented">Na taunuu le ati’esea uma o le talalelei ua teena e Farani, ma e mata’utia le i’uga o le a oo i ai Farani talu ai lenei mea. O le aso 21 Ianuari, 1793, ina ua atoa lelei tausaga e 258, o le aso lea na vaaia ai se isi solo tele i ala tetele o le aai o Pale; peitai e ese mamao le mea na faapogai ai lenei solo. “O le tupu foi sa ogatotonu i ia taualumaga; na to’atele foi le motu o tagata ma leo na alalaga ai; na toe faalogoina foi le alaga ina ia avatua nisi tagata e faaumatia; na toe vaaia foi fata uli na faatutū mo le faataunuuina o faasalaga; ma sa faai’uina foi taualumaga o lea aso i ni faasalaga mata’utia. O le tupu o Farani i lea vaitaimi o Lui le Sefuluono. Ua toso-faatātā atu nei o ia e fitafita i le mea o i ai le fata e faaoo ai lana sala; ua faapena ona loka ai o lona ulu ma ona lima ma vae ina ia le mafai ona gaioi, ae pa’u mai i lona ua le mata o le kilotini ma vavae’esea ai lona <span type="pagebreak" id="calibre_link-245" title="194" class="pagebreak">[194]</span> ao, ma ua taavalevale ai faapena lona ulu i luga o le fata. (Wylie, b. 13, ch. 21.) Ma e lē na o le tupu na vavae’esea lona ao i lea faalavelave; e lua afe valu selau isi tagata na faapena ona maliliu ai i le kilotini i aso mata’utia o le Pule’aga a le Oti.</p>
	<p class="standard-indented">Na tuuina atu i tagata e le galuega o le Toe Fuata’iga le Tusi Paia ua tatala, ua faamanino atu ai upu o le tulafono a le Atua, ma faailoa atu ai le finagalo o le Atua mo tagata. O le alofa lē uma o le Atua na Ia faaalia ai i tagata faavae ma tulafono o le lagi. Na fetalai mai le Atua, “O lenei ia outou tausisi i ai; ma ia outou faia, auā o le mea lea tou te popoto ai, ma atamamai ai i luma o nuu e faalogologo i nei tulafono uma; ona faapea ane lea, E moni lava o le nuu popoto ma le atamamai lenei nuu mamalu”. Teuteronome 4:6. Na lūlūina e Farani fatu o le faatafunaga ma olaga lē taupulea ina ua teena e ia le meaalofa a le lagi; ma o fua lē ma’alofia na tutupu mai ai, o le Fouvalega Tele lea i Farani, atoa ma le Pule’aga Mata’utia.</p>
	<p class="standard-indented">Ua leva ona tuua Farani e Farela a’o lei tāitai ona faia o sauaga na tutupu ona o le faitioga o le misisā. Na alu o ia i Suiselani, ma o lana galuega i inā na faaluaina ai le galuega a Suigeli, ma fesoasoani ai i le taliaina e lea atunuu o le galuega o le Toe Fuata’iga. O le vaega mulimuli o le olaga o Farela na galue ai o ia i Suiselani. Peitai sa i ai lava sona leo i le galuega o le faafouga i Farani. Na faapitoa ana galuega i ona ulua’i tausaga i Suiselani, i le sa’ilia o ni auala e faasalalauina ai le talalelei i lona atunuu moni i Farani. E tele se taimi na faaalu e ia i le folafolaina atu o le talalelei i tagata o lona atunuu na nonofo i le tua’oi ma Suiselani. O inā na ia galue ma mātauina ai taualumaga o le finauga tele, ma o inā sa ia fesoasoani ai i soo o le talalelei, e ala i ana upu apoapoa’i ma ana fautuaga. Na latou galulue faatasi ma isi tagata Farani na sosola atu i Suiselani, ma mafai ai ona faaliliuina i le gagana Farani tusitusiga a ta’ita’i Siamani o le galuega o le Toe Fuata’iga. E faitau afe ni kopi o nei faaliliuga sa lomia, faatasi ai ma le Tusi Paia Farani. O ē faatautusi na latou faatau atua nei tusi i soo se itu o Farani. O se tau taugofie na maua ai nei tusi e le au faatautusi; ma sa faapea ona maua o se tupe e ola ai i latou, ma mafai ai foi ona faaauauina o lenei galuega.</p>
	<p class="standard-indented">Na galue faa-faiaoga Farela i le amataga o lana galuega i Suiselani. O se nuu faalēamana’ia na amata ai lona a’oa’oina o tamaiti. Na lē gata i mata’upu o le a’oga e pei ona masani ai, ae sa a’oa’oina foi e Farela upu moni o le Tusi Paia ma lona faamoemoe, o nei tamaiti o le a matala atu ai le faitoto’a i o latou mātua. Na i ai nisi na talitonu. Peitai na laulaututū a’e foi patele latou te taofia lenei galuega. Ua latou faaitaina loto o tagata ma faapena ona tetee ai tagata i le galuega a Farela. Fai mai upu a nei patele, “E lē o le talalelei lenei a Keriso, auā o le faia o ia aoaoga ua lē tupu mai ai le filemu, a’o taua”. (Wylie, b. 14, ch. 3.) Afai ua sauāina i lea aai, ona sola lea i se isi aai. Na faapena ona faia o le galuega a Farela, e pei lava <span type="pagebreak" id="calibre_link-246" title="195" class="pagebreak">[195]</span> ona faia e soo o Keriso. Na ia sopo atu mai lea nuu i lea nuu, o lea aai i lea aai; na lagona lona fia’ai, ma lona maalili, ma lona vāivai, ma sa lamatia lona ola i soo se mea na alu i ai. Na ia lauga i mea sa fai ai fefaataua’iga, na ia lauga foi i falesa, o nisi foi o taimi na ia lauga mai ai i pulelaa o malumalu tetele. Na i ai taimi na alu atu ai o ia i le falesa mo sana lauga, ae aunoa ma se isi na sau e faalogologo; o nisi o taimi na fe’ei atu ai tagata ma faalavelave a’o fai sana lauga; na toe faamalosia foi le ave’esea o ia mai le pulelaa. E faalua ona pu’eina o ia e le motu o tagata ē taupulea ma fasi o ia se’i tai oti ai. Ae ui i nei mea uma, sa ia savali punoua’i. E ui lava ina teena soo o ia e tagata, sa lē taofia ai lona ma’elegā i le faia o le taua lelei; ma e tele ni nuu ma ni aai sa fai ma ’olo malolosi o le pulega faapope, a ua talaia mai nei o latou faitoto’a i le talalelei. Na talia le talalelei e le ulua’i nuu na ia galue ai. Na faapea foi ona faia e le aai o Morata ma le aai o Niusate ina ua latou fulitua i sauniga faaRoma ma ua latou ave’esea ai faatusa mai o latou falesa.</p>
	<p class="standard-indented">Ua leva ona i ai le faanaunauga o Farela ina ia faatū le fu’a a tagata Porotesano i Sineva, le laumua o Suiselani. Afai e manumalo le talalelei i lea aai, o le a avea Sineva ma laumua o le galuega o le Toe Fuata’iga i Farani, ma Suiselani, ma Italia. Na i ona luma pea lea sini a’o ia galue, se’ia oo ina ua talia le talalelei e le tele o nuu laiti na latou si’osi’omia Sineva. Ona la ulufale atu loa lea ma sana uō i le aai o Sineva. Peitai na o le lua ni lauga na faatagaina ia te ia. Na lē faamanuiaina taumafaiga a patele ina ia pu’e ma saisaitia o ia e leoleo a le malo. Ua latou amia loa o ia ina ia alu atu i luma o se fono a le ekalesia. Na latou o mai i lea fono ma ni fana ua nanā mai totonu o o latou ofu patele, ina ia faauma ai lona ola. O fafo o le fale ua potopoto ai nei se motu o tagata e tusa ai ma le fuafuaga a patele, ua latou o mai ma uatogi ma pelu, ina ia sauni ai e fasioti ia Farela pe afai ae sola o ia ma le fono a patele. Peitai na sao o ia ona sa i ai i le fono ni alii faamasino faapea ma ni fitafita a le malo. O le taeao pō o le aso na sosoo ai na ave ai i la’ua ma lana uō i le isi itu o le vaituloto, i se nofoaga la te saogalemu ai. O le mea lena na i’u i ai lana ulua’i taumafaiga ina ia avatua le talalelei i Sineva.</p>
	<p class="standard-indented">Na filifilia e le Atua se mea faigaluega faatauvaa mo le taamilosaga lona lua, i le avatua o le talalelei i Sineva. O lea mea faigaluega o se talavou e igoa ia Fomeni. O le faatauvaa tele o lenei talavou na oo ai lava i uō o le talalelei latou te lei amana’iaina o ia. O le a se mea e mafai e se tagata faapenei pe afai ua teena Farela e lea aai? E mafai faapefea e se tasi e lē lava sona iloa po o sona lototele ona faafetaia’ia le afā ua sosola ese ai toa ma ē malolosi? “E le o le fitafita, e le o le malosi, a’o Lo’u Agaga, ua fetalai mai ai Ieova o ’au.” Sakaria 4:6. “Ua filifilia e le Atua mea vaivai a le lalolagi e faamāina ai mea malolosi” “Auā o le valea o le Atua e sili lona poto i tagata; o le vāivai foi o le Atua e sili lona malosi i tagata.” 1 Korinito 1:27,25. <span type="pagebreak" id="calibre_link-247" title="196" class="pagebreak">[196]</span> </p>
	<p class="standard-indented">Na galue faa-faiaoga Fomeni i le amataga o lana galuega. O upu moni na ia a’oa’oina i tamaiti, na latou ō ma ta’u i o latou mātua. Sa lē umi ae vaaia ua o mai foi mātua e faalogologo a’o faamatalaina e Fomeni le Tusi Paia, sei oo ina ua tumu le potu a’oga i ē fia faalogologo. Na tufa fua i ai e Fomeni Feagaiga Fou atoa ma pepa faasalalau, ma e toatele na fefefe e o mai i le fale a’oga e faalogologo ai, ae na latou faitauina nei tusi ma pepa. Ua mavae se taimi ona taofia foi lea o le galuega a Fomeni ma sa faamalosia ai foi lona sola ese ma le nuu. Peitai na mautū i mafaufau o tagata upu moni na ia a’oa’oina. Ua totōina nei le fatu o le galuega o le Toe Fuata’iga, ma sa tuputupu a’e pea ma faaopoopoina le malosi o lea galuega. Na i’u ina toe foi mai le au failauga o le talalelei i Sineva, ma sa avea la latou galuega ma ala na faatūina ai tapua’iga faaPorotesano i totonu o lea aai.</p>
	<p class="standard-indented">E ulufale Kalavini i Sineva ua talia e lea aai le galuega o le Toe Fuata’iga. Sa alu sana toe asiasiga i le nuu na ia fanau ai. Ua taliu mai nei lana malaga ma ua faatu aga’i i le aai o Pasele. Peitai na tapunia le ala puupuu i Pasele ona o vaega’au a Salesa le Lima. O le mea lea na ia malaga mai ai i le ala umi, e ui mai i talane o Sineva.</p>
	<p class="standard-indented">Na iloa e Farela o le ta’ita’iga a le Atua ua ui mai ai le malaga a Kalavini i Sineva. E ui lava ua talia e Sineva le fe’au o le Toe Fuata’iga, e tele se galuega o totoe e ao ona faataunuuina i lea aai. O le liuga e lē o se mea e fai to’atele e se aai po o se nuu, a’o le mea e fai e tagata ta’itoatasi; o le galuega o le toe fuata’iga e ao ona faia i le loto ma le mafaufau; o le galuega lea a le Agaga Paia ae lē faia e poloa’iga po o fono a le ekalesia. Ua lafo’esea e Sineva le pule a Roma; peitai latou te le’i sauni e lafo’esea amioletonu e tele na faia i lalo ifo o lana pule. E le o se galuega faigofie le faatūina i lenei aai o faavae o le talalelei, e lē o se mea faigofie foi le sauniunia o lenei aai mo le galuega ua valaauina i ai i latou e le lagi.</p>
	<p class="standard-indented">E le’i masalosalo Farela ua na maua ia Kalavini se tasi la te galulue faatasi i lenei galuega. Na ia ole ma faatauanau atu i le faife’au talavou, i le suafa o le Atua, ina ia nofo la te galulue i Sineva. Na faate’ia Kalavini i lenei mea. O ia o se tagata filemu ma le matamuli, ma sa faaletonu lona mafaufau ona o lona manatu i uiga lē popoi ma le lē taupulea o tagata Sineva. Na i ai lona mana’o e fia mālōlō mai le galuega folafola ona o lona soifua maloloina faatasi ai ma le fia faaauauina o ana su’esu’ega. Na i ai lona manatu o lana sao aupito sili mo le galuega o le Toe Fuata’iga e ala lea i ana tusitusiga. O lea na ia naunau ai ina ia maua se nofoaga filemu e lelei mo ana su’esu’ega. O inā na ia manatu na te a’oa’o atu ai i tagata ma atina’e ai aulotu eseese e ala i ana tusitusiga. Peitai o le leo o fautuaga a Farela na ia faalogoina ai le valaau mai le lagi. Na faigata ona ia sola ese mai lea valaau. Fai mai lana tala, e peisea’i ua aapa mai le aao o le Atua mai le lagi, ua ’u’u ia te ia, ma taofi ai o ia i le aai na ia fia sola ese ai. (D’Aubigne, History of the Reformation in Europe in the Time of <span type="pagebreak" id="calibre_link-248" title="197" class="pagebreak">[197]</span> Calvin, b. 9, ch. 17.)</p>
	<p class="standard-indented">E tele ni faigata ma ni faafitauli na si’omia ai le galuega a le au Porotesano i lea vaitaimi. Na oo atu i ai poloa’iga a le pope e faasā ai ona toe faia o ni a latou sauniga, ma faate’a ai i latou mai le ekalesia. Na folafola atu foi ia Sineva lona faaumatiaga e ui mai i ni malo malolosi. E mafai faapefea e lenei aai laitiiti ona tetee i le malosi o le pule’aga faapope, le pule’aga e fefefe ma usitai uma i ai tupu ma ao o malo? E faapefea ona tu atu lenei aai e tetee i vaega’au a toa malolosi o le lalolagi?</p>
	<p class="standard-indented">E tele ni fili malolosi i totonu o atunuu Kerisiano na lamatia ai le galuega o le Toe Fuata’iga. Ua mavae atu nei ni ulua’i manumalo o le galuega o le Toe Fuata’iga; ma ua tonu loa ia Roma o le a faaaogā ni auupega fou auā le faaumatiaga o lea galuega. O le taimi tonu lea na faatūina ai e le pule’aga faapope le vasega na ta’ua o le itu’aiga o Iesueti, o se itu’aiga aupito sili ona sauā, o se itu’aiga e pito sili ona lē alolofa, o se itu’aiga na pito sili ona malolosi i toa uma a le pule’aga faapope. O i latou o ni tagata ua vavae’esea mai o latou aiga; ua latou le toe lagona se alofa faale’aiga po o se alofa faaletagata; ua latou le toe lagona se leo o se loto fuatiaifo, pe fia faalogo foi i se fautuaga lelei; latou te lē faalogo foi i se tulafono sei vagana lava tulafono o la latou itu’aiga; e leai ni a latou uo po o ni aiga ua na o la latou itu’aiga lava; na o le tasi lava la latou galuega - o le faalauteleina lea o lo latou malosi. O le talalelei ua maua ai e soo o Keriso le onosa’i ma le malosi latou te fetaia’i ai ma tiga ma puapuaga atoa ma mea e ono lamatia ai o latou ola; ua mafai ai foi ona latou fetaia’i ma tofotofoga ma le lē maluelue i le mativa, po o le fia’ai, po o faasalaga, po o le mālūlū; ua mafai ai foi ona latou tau’aveina le fu’a o le upu moni e aunoa ma se fefe i sauaga po o le oti. Na a’oa’oina le itu’aiga o Iesueti ina ia latou iloa fetaia’i ma osofa’ia le au Kerisiano. Na a’oa’oina i latou ia ola i se olaga soonafai ma le lē faatataulelei, ina ia mafai ai ona latou lavā tetee tiga e pei ona mafaia e le au Kerisiano, ina ia mafai ai foi ona latou tetee i le mana o le upu moni e ala i lo latou faaaogāina o le auupega o le pepelo ma le taufaasese. E leai se amioleaga na latou alo ese ai; e leai se mea taufaasese na latou lē faia, e le’i faigata foi ia i latou ona suia o o latou foliga ma o latou la’ei ina ia faataunuuina ai sa latou fuafuaga. Ua latou tautō latou te ola i se olaga faatauvaa ma le matitiva. Peitai o le taula’iga o a latou faagaioiga-uma o le faalauteleina lea o lo latou malosi ma lo latou tamao’aiga, atoa ma le lafotūina o le galuega a tagata Porotesano, ma le toe faafo’iina o le pule’aga faapope i lona malosi’aga tuai.</p>
	<p class="standard-indented">O la latou toniga masani e faailoa i luma o tagata o ni ofu e pei o la’ei o patele, o ni ofu talaloa e pei o ofu o ni tagata paia. Na faapena ona latou la’ei pe a latou ō e asiasi i falepuipui ma falema’i, po o le fesoasoani foi i tagata mama’i ma ē matitiva. Na faapena ona latou faia o galuega lelei ma latou tau’aveina le suafa paia o Iesu, ma latou fai mai ua latou fulitua i le <span type="pagebreak" id="calibre_link-249" title="198" class="pagebreak">[198]</span> lalolagi. Peitai o totonu o nei foliga paia ma le matagofie, na masani ona faalafi ai le pogai moni o la latou galuega, se pogai oona ma le mata’utia. Fai mai se tasi o a latou tulafono autū, “O le i’uga o se taumafaiga e ta’uamiotonuina ai le auupega”. O lona uiga, o pepelo, o le gaoi, molimau pepelo, fasioti tagata, o nei mea uma e ao ona faaaogaina, e faamagaloina foi pe afai e faataunuuina ai le mana’o o le ekalesia. Na suia o latou la’ei ma faapena ona maua ai a latou galuega i totonu o matagaluega eseese o le malo; o nisi foi ua oo i tofi maualuluga e pei o faufautua i le tupu, ma ua malosi ai lo latou leo i totonu o faigamalo a atunuu ese’ese. O nisi o i latou na galulue o ni auauna a tagata maualuluga ina ia mafai ai ona latou sipai i faagaioiga a o latou matai. O nisi na latou faatutūina ni kolisi mo le a’oa’oina o alo o tama-aiga ma alii tāua, atoa ma ni a’oga mo le lautele o tagata. Na faapena ona aafia ai fanau a tagata Porotesano i ni aoaoga na ta’ita’ia atu ai i latou ina ia savavali i sauniga faapope. O tulaga masani o tapua’iga faapope, i lo latou felanulanua’i ma le fe’ilafi o lo latou matagofie, o ia tulaga uma na faaaogā ina ia ofo ma fenumia’i ai le mafaufau o le fanau. Na faapena ona faalataina e le fanau le sa’olotoga na afu-toto ai o latou mātua. E le’i umi ae salalau atu i Europa atoa le itu’aiga o Iesueti, ma o vaega uma o Europa na latou ō i ai, na faapena ona faafouina ai le malosi o le pule’aga faapope.</p>
	<p class="standard-indented">Na maua se faaopoopoga tele o le malosi o le itu’aiga o Iesueti ina ua faia se poloa’iga faapitoa a le pope e faatūina ai se faamasinoga faapitoa na faaigoaina o le Inikuisisi. Na gugulu ma lē fiafia le to’atele o tagata i le Inikuisisi, e oo lava i atunuu Katoliko. Peitai e le’i taofia ai le toe faatūina o lenei faamasinoga mata’utia e ta’ita’i pope, ma sa toe faia ai foi i totonu o ona ana faalilolilo le tele o sauaga mata’utia e lē mafai e le malamalama ona tepa i ai. E afe ma afe na fasiotia ai i totonu o atunuu eseese. O le toatele o nei tagata o le malosi o le atunuu, o ē sili lo latou amiolelei, o ē sili ona popoto ma a’oa’oina lelei, o faife’au faamaoni ma le amioatua, o tagata lotonuu ma le galulue malosi, o fāi’ai aupito ma’ai ia o le atunuu, faapea ma tagata agavaa ma le talenia i soo se matātā. O lima o le Inikuisisi na i’u uma ai o latou ola; a’o nisi na sosola i isi atunuu.</p>
	<p class="standard-indented">O auupega ia na faaaogaina e Roma e tape ai le sulu o le galuega o le Toe Fuata’iga, ma ave’esea ai le Tusi Paia mai tagata, ma toe faafo’i mai ai talitonuga faanuupo atoa ma le valea o Augatupulaga o le Pogisa. Peitai e le’i pa’ū ai le galuega o le Toe Fuata’iga talu ai le ta’ita’iga a le Atua, atoa ma le galuega a i latou o ē na faatutO a’e e le Atua e faaauauina le galuega a Luteru. O le malosi o lea galuega e le’i maua i ni auupega po o ni vaega’au a tupu ma tamalii, po o so latou agalelei foi. O atunuu aupito laiti, o atunuu aupito faatauvaa ma le vaivai, o atunuu ia na avea o ’olo malolosi o le galuega. O Sineva faatauvaa i le taimi na fuafuaina ai lona faatafunaga e ni fili malolosi; o Holani i talane o le sami i mātū a’o tauivi <span type="pagebreak" id="calibre_link-250" title="199" class="pagebreak">[199]</span> lea atunuu ma le malo tele, le malo sauā, le malo tamao’aiga o Sepania; o Suetena mālūlū ma le lē ola ai o se mea, o atunuu ia na maua ai le manumalo mo le galuega o le Toe Fuata’iga.</p>
	<p class="standard-indented">Toetoe lava atoa le 30 tausaga o galue Kalavini i le aai o Sineva ina ia faataunuuina ai ni sini se lua. Muamua, ia faatūina se ekalesia e savavali i le amiotonu a le Tusi Paia; lona lua, ia faalauteleina ma atina’e le galuega o le Toe Fuata’iga i itu eseese o Europa. E le’i aunoa ma se sala Kalavini i lana galuega faa’evagelia; e le’i aunoa foi ma se sese ana aoaoga na fai. Peitai na avea o ia o se mea faigaluega na te faasalalauina upu moni na tāua ma uigā mo lena vaitaimi. O upu moni ia na malosi ai le galuega a tagata Porotesano, a’o latou feagai ma le fafati mai o galu o le malosi faafouina o le pule’aga faapope. O lana galuega foi na faamalosia ai se olaga usitai i totonu o aulotu Porotesano, se olaga mamā ma le faigofie, e sui ai le faamaualuga ma amioga lē tonu na faamalosia i lalo ifo o aoaoga a Roma.</p>
	<p class="standard-indented">O Sineva na salalau atu ai faia’oga atoa ma tusitusiga na faalauteleina ai le galuega o le Toe Fuata’iga. O i latou uma na sauāina i atunuu eseese, o Sineva na taula’i i ai la latou vaai mo faatonuga, mo fautuaga, ma faamalosiga. O inei, i le aai a Kalavini na avea ma lafitaga mo i latou uma o ē na tuliloaina ona o le upu moni i atunuu uma o Europa i Sisifo. Na latou sosola mai i Sineva latou te sao ai mai le afā o sauaga na agi mo le tele o senituri i totonu o Europa. Na latou o mai ua fia’aai, ua lavevea, ua leai ni o latou aiga; na talileleia i latou ma tausia lelei i Sineva. O inei na maua ai so latou nofoaga fou, ma ua faamanuiaina ai lenei aai ona o agavaa ma taleni, o le poto atoa ma le amioatua na latou aumaia. E toatele nisi o nei tagata na latou toe foi i o latou atunuu ma latou tetee ai i le pule sauā a Roma. Na faapena Ioane Nokise le failauga le fefe o le galuega o le Toe Fuata’iga mai le atunuu o Sikotilani; na faapea foi nisi o Porotesano mai Egelani; ma Porotesano mai Holani ma Sepania; atoa ma tagata Iukenote mai Farani. Na tuua Sineva e nei tagata uma, ma ua latou malaga ese atu ua latou tau’aveina le sulu o le upu moni e faamalamalamaina ai le pogisa o atunuu na latou fananau ai. <span type="pagebreak" id="calibre_link-251" title="200" class="pagebreak">[200]</span> </p>
</div>
</div>


<div class="calibre1" id="calibre_link-16">
<div class="chapter" id="calibre_link-634">
	<h2 class="chapterhead">Mataupu 13&mdash;O Holani Ma Sikane-Tineivia</h2>
	<p class="standard-indented">Na avea Holani o se tasi o ulua’i atunuu na tetee i le pule sauā a le pope. Na tetee i le tupusā o Roma ni epikopo se to’alua i totonu o i Holani i le 700 o tausaga a’o lumana’i ai le fanau mai o Luteru. Na auina nei epikopo e to’alua o ni sui faapitoa i Roma. Peitai o Roma na lā vā’ai manino ai i le uiga tonu o le tagata ua ta’ua o le tupusā. Na saunia e le Atua mea lelei e faavavau mo Lana ekalesia, le faato’ānofotane; o nei sauniuniga o ni mea e lē mamae, e lē paia, ma ua avatu ia te ia se tootoo ma se palealii e faavavau. Peitai ua faasalavei ane e pei o se gaoi isi mea ua e tamao’aiga ai. Ua e faatūina lou nofoalii i le malumalu o le Atua; ua le o oe o se leoleo mamoe, a ua avea oe o se luko i le lafu mamoe; e te mana’o matou te talitonu uma atu o oe o se epikopo alofa ma le agalelei, peitai ua e tula’i mai o se ta’ita’i sauā. E ao ona avea oe o se auauna i isi auauna, e pei ona e tautala mai ai, peitai ua e tausili ia avea oe o le alii o alii. Ua e lafoa’ia tulafono a le Atua. O le Agaga Paia Na te atina’e ekalesia uma i le lalolagi. E oo i tulu’iga uma o le lagi le aai o lo tatou Atua, ma o matou uma o tagata-nuu o lea aai, le aai e sili atu i lo le aai na faaigoaina o Papelonia e le au perofeta. O Papelonia lea ua fai mai o ia o le atua, ma siitia a’e i le lagi o ia e ia lava, ma ua faamaualuga ma fai mai o lona poto e oo i le faavavau, fai mai na te le’i faia se agasala, ma e le mafai foi ona sese o ia i se mea. (Gerard Brandt, History of the Reformation in and About the Low Countries, b. 1, p. 6.)</p>
	<p class="standard-indented">Na tutū a’e nisi i lea senituri ma lea senituri latou te faaauauina lenei tetee. Peita’i o mua’au o lea galuega o ni faia’oga na femalaga’i mai lea atunuu i lea atunuu ma latou folafolaina ai le talalelei, sei oo ina ua latou taunuu i Sikane-tineivia. E eseese igoa na faaigoa ai i latou i atunuu eseese na latou o i ai; peitai na iloa e le to’atele i latou o ni misionare Vōtuā. Na vave le salalau atu o a latou aoaoga. Na latou faaliliuina le Tusi Paia a tagata Ualetenese i le gagana Holani. Fai mai ia latou tala, “E tele se aogā ua maua mai ai - e leai ni tala faaulaula o i ai, leai ni tala faafagogo, leai ni mea taufaasese po o ni tala lē aogā o i ai, ua na o le upu moni lava. Atonu o lo o i ai ni mata’upu e faigata ona malamalama i ai; peitai o lona <span type="pagebreak" id="calibre_link-252" title="201" class="pagebreak">[201]</span> fe’au tutotonu e suamalie i lona lelei ma lona pa’ia, ma e faigofie foi ona malamalama i ai. (Ibid., b. 1, ch. 14.) O upu ia a le au Kerisiano i lona 12 o senituri.</p>
	<p class="standard-indented">O le vaitaimi lea na amata ai sauaga a le ekalesia Roma. Peitai e ui lava O le tiga o sauaga atoa ma le afi, na faatupula’ia pea le aofa’iga o le au faatuatua. Na latou tūtūinau i le Tusi Paia ona sa latou talitonu ua na o lea le ta’iala lē sese i mea tau lotu. Na latou talitonu foi e lē o se mea sa’o le soona faamalosia o se tasi ina ia talitonu i le upu moni; e ao ona faia le filifiliga a le tagata ina ua faalogo i le folafolaina o le afioga a le Atua, (Martyn, vol. 2, p. 87.)</p>
	<p class="standard-indented">O le ola lelei o aoaoga a Luteru i le eleele o Holani na mafai ai ona laulaututū a’e nisi faamaoni latou te folafolaina le talalelei. Na faapena ona tula’i mai o Mino Simona mai se tasi o itumalo o Holani. Na a’oga Mino i a’oga a le pope ma sa faau’u foi o ia e avea o se patele; peitai na te le’i iloa le Tusi Paia, ma sa musu foi o ia e faitau i le Tusi Paia ne’i pa’O atu ai o ia i aoaoga sese. Na i ai se aoaoga a le pope faapea a faamanuiaina le areto ma le uaina i le faamanatuga, ona suia ai lea o le areto ma le uaina e avea o le tino ma le toto moni o Keriso. Na oo ifo ia Mino lona masalosalo i se tasi aso i lenei aoaoga; peitai na faapea o ia o se faaosoosoga a Satani lenei manatu, ma sa ia taumafai ina ia faasa’olotoina o ia mai lenei faaosoosoga e ala i le tatalo, atoa ma le kofesio. Peitai e lei te’a ese ai lenei masalosalo i lona loto. Ua alu atu nei o ia e faata’ita’i nisi o tu’inanauga o le tino ina ia faafilemu ai le leo o lona loto fuatiaifo; peitai na i’uvale ia taumafaiga. Ua mavae sina taimi ona ta’ita’ia lea o ia i le su’esu’eina o le Feagaiga Fou. O ia su’esu’ega, faatasi ai ma lona faitauina o tusitusiga a Luteru, o mea ia na faapogai ai lona taliaina o le talitonuga a tagata Porotesano. E le’i mavae se taimi umi ae molimauina e Mino le vavae’esea o le ulu o se tagata ona ua papatisoina faalua o ia. Na avea lea faasalaga ma mea na alu ai Mino ua su’esu’e faalelei i le aoaoga a le Tusi Paia e uiga i le papatisoga o pepe. E leai ma se molimau a le Tusi Paia e faamaonia ai le papatisoina o pepe; fai mai le aoaoga a le Tusi Paia e ao ona salamō muamua le tagata ma faatuatua ia Keriso ona faato’a papatiso ai lea.</p>
	<p class="standard-indented">Ua tuua loa e Mino le ekalesia Katoliko Roma ae tuuina atu lona ola e tala’ia ai upu moni ua ia talia nei. Na sasao a’e i Siamani faapea ma Holani ni aoaoga sese a ni tagata o ē na ola soonafai, tagata na latou faia ni aoaoga e tetee ai i le malo, ni aoaoga e tetee ai i soo se tulafono, e aofia ai ma tulafono o le tausia o le filemu ma le nofo lelei o tagata, ma ua sosoo ai ma lo latou faia o ni taupulepulega o ni mea leaga ma se fouvalega. Na iloa e Mino i’uga mata’utia e ono oo i ai aoaoga ma taupulepulega a nei tagata faapea, ma sa tu malosi o ia e tetee i nei -aoaoga pi’opi’o. Na to’atele nisi na faasesēina i nei aoaoga a ua latou liliu’ese ai nei; na to’atele foi nisi na i ai o fanau o fanau a ulua’i Kerisiano <span type="pagebreak" id="calibre_link-253" title="202" class="pagebreak">[202]</span> - o fua o le galuega a tagata Ualetenese. O i latou ia na galulue ma le ma’elegā i ai Mino, ma sa faamanuiaina tele lana galuega.</p>
	<p class="standard-indented">E 25 tausaga o femalaga’i Mino ma lona to’alua ma le fanau i le atunuu o Holani, atoa ma Siamani i mātū. E tele faigata ma faafitauli na faafetaia’i ma ia a’o ia galue i le tele o taimi mo tagata matitiva ma ē faatauvaa. O Mino o se tagata e agavaa i le tautala e ui lava e le’i tele sana a’oa’oga; o se tagata e rnautū lona faamaoni; o se tagata agamalu ma le lē gaoiā; o se tagata amioatua faamaoni; o se tagata na savali i mea uma na ia a’oa’oina; ma o se tasi na talitonuina e tagata. Na sauāina ma faata’ape’apeina ona soo. E tele mea na latou tigaina ai ona ua fenumia’i i latou ma soo o Musa i mafaufau o tagata. O Musa ma ona soo o ni tagata na tetee i le malo ma tetee i tulafono uma. Ae ui i nei faafitauli uma, e to’atele na liua ona o le galuega a Mino.</p>
	<p class="standard-indented">Na sili ona talileleia o le talalelei i Holani nai lo isi atunuu uma. Peitai o se tasi lenei o atunuu na aupito malosi ai le sauaga o soo o le talalelei. Na faasāina e Salesa le Lima le galuega o le Toe Fuata’iga i Siamani, ma semanū e susunuolaina uma e Salesa soo o le talalelei i Siamani pe ana lē tutū a’e alii sili Kerisiano e tetee i lana pule faasauā. Peitai e le’i i ai se isi na faalavelave i lana pule i Holani, ma sa faasoso’o le saputu mai o poloa’iga e sauāina ai le fanau a le Atua i totonu o Holani. O le faitauina po o le folafolaina foi o le Tusi Paia, o le faalogologo o laugaina le Tusi Paia po o le talanoa foi e uiga i aoaoga o le Tusi Paia, o le faasalaga o soo se tasi o ia mea uma o le susunuolaina i le afi. O le afi foi le i’uga o le tatalo faalilolilo i le Atua, po o le usuina o se salamo, po o le tetee foi i le ifo i faatusa. E oo lava i tagata na salamō ma liliu’ese mai le tala’iga fou, na faia uma lava o latou faasalaga - afai o tane, na oti i latou i le pelu; afai o fafine, na tanuolaina i latou. E afe ma afe na faalava’au faapea i le nofoa’iga a Salesa atoa ma le pule’aga a Filipo le Lua.</p>
	<p class="standard-indented">Na aumaia i luma o le Inikuisisi se aiga atoa, ua molia talu ai lo latou le ō i le misisā a ua latou tapua’i i totonu o lo latou fale. Fai mai le tali a le ui’i o lea aiga i le su’esu’ega a le Inikuisisi, “Matou te tootutuli ma tatalo i le Atua ina ia faamalamalamaina o matou loto ma faamagaloina a matou agasala; matou te talosia lo tatou tupu ina ia manuia lana nofoa’iga ma ia soifua fiafia o ia; matou te talosia foi o tatou alii faamasino ina ia leoleoina i latou e le Atua”. (Wylie, b. 18, ch. 6.) Na ootia loto o nisi o le aufaamasino o le Inikuisisi; peitai na i’u le faamasinoga i le susunuolaina o le tamā faatasi ma se tasi o ona atalii.</p>
	<p class="standard-indented">Na fai o le aasa o sauaga, ae na faapea foi le malosi o le faatuatua o ē na sauāina. Na latou lototetele ma le faamaoni - o tane ma fafine atoa ma teine. “A’o tigaina i le afi le tamā o le aiga, sa le fefe le tinā e alu atu ma tu i autafa o le fata ma musumusu atu ni upu faalototele i le tamā, po o le usuina foi o se salamo e faafiafiaina ai o ia i lona toe itula.” “Na faapena foi talavou teine i le taimi na tanuolaina ai i latou. Na latou o ifo ma <span type="pagebreak" id="calibre_link-254" title="203" class="pagebreak">[203]</span> taatitia i o latou tuugamau e pei lava o lo o sauni e mālōlō i le po; a lē o lea ua latou savavali atu i le fata e susunuolaina ai i latou, ua oofu i o latou la’ei aupito sili, pei lava ua sauni atu i latou mo a latou faaipoipoga.” (Ibid., b. 18, ch. 6.)</p>
	<p class="standard-indented">A’o sauāina e tupu faapaupau le au Kerisiano ma latou taumafai ai ina ia faaumatia le talalelei, na avea le toto o le au Kerisiano o le fatu na pa’ū i le ele’ele ae na toe tatupu a’e. Na faapena foi i le vaitaimi o sauaga i lalo ifo o tupu Kerisiano ma le pule’aga faapope. (Tertullian, Apology, para. 50.) Na avea sauaga ma mea na faatupula’ia atili ai le fuainumera o ē na molimau mo le upu moni. Na atili ai le to’atama’i o le tupu ona e mavae atu lea tausaga ma lea tausaga o sauaga, ae lē maluelue lava le tūtūmau faamaoni o nei tagata, ma sa lilivau atili ai o ia i le faiga o lana galuega mata’utia ma le sauā. Peitai na i’uvale ana taumafaiga. Na i’u lava ina aumaia i Holani le sa’olotoga i mea tau lotu ona o le Fouvalega Tele na taita’ia e Viliamu, o se alii tāua o le setete o Oragi.</p>
	<p class="standard-indented">Na iloagofie mea na uluola ai le talalelei ona o le toto o le au Kerisiano; na faapena i luga o mauga i Italia, na faapena i fanua laugatasi i Farani, atoa ma nuu tūmatāfaga i Holani. Peitai na ofi filemu atu le talalelei i atunuu o Europa i Mātū. O ni tama na a’o’oga i le Iunivesete o Vitenipeki i Siamani, o i latou ia na latou foi i o latou aiga ma faapena ona latou avatua le talalelei i le atunuu o Sikane-tineivia. Na avea foi le lomiga o tusitusiga a Luteru o se auala na faasalalauina ai le malamalama. Na faapea ona liliu ese o tagata o lea atunuu mai faiga amioletonu a Roma, atoa ma ona talitonuga faanuupo ma ana sauniga felanulanua’i, ae latou talileleia ai upu moni faigofie o le Tusi Paia, upu moni e maua ai le ola.</p>
	<p class="standard-indented">O le ta’ita’i o le galuega o le Toe Fuata’iga i le atunuu o Tenimaka o se tagata na igoa ia Tauseni, o le atalii o se tagata mativa. Na vaaia le maai o lona mafaufau a’o itiiti o ia, ma sa moomoo o ia i le fia alu i se a’oga. Peitai e le’i maua e ia lea aoaoga ona o le tulaga mativa o ona mātua. O le pogai lea na alu ai o ia i se nofoaga o monike e a’oga ai faapatele. Na oso lē fiafia o lona pule ia te ia ona o lona olaga mamā, atoa ma lona filigā ma lona faamaoni. O se su’esu’ega na aliali a’e ai o lo o ia te ia le atamai e ono aogā mo le galuega a le ekalesia Roma i se aso o i luma. Na tonu ai loa o le a ave o ia e faaa’oga i se tasi o iunivesete i Siamani po o Holani. Na tuu le faitalia ia Tauseni e-filifili ai o ia i soo se iunivesete e fia alu i ai; peitai na i ai le lave e tasi - na faatonuina o ia e aua lava ne’i alu i le Iunivesete o Vitenipeki. O se faaeteetega lenei mea ne’i lavea le tama a’oga a le ekalesia pope i le mea oona o aoaoga sese a le tala’iga fou a Luteru. O le tala lea a le au monike.</p>
	<p class="standard-indented">Na alu Tauseni i le Iunivesete o Kolone i totonu o le atunuu o Farani, o se tasi lea o ’olo malosi o le ekalesia Roma. Peitai e le’i umi ae lagona -lona lē fiafia ona o talitonuga faalēmanuia o tagata o lea a’oga. O le taimi tonu foi lea na maua ai e ia tusitusiga a Luteru. Na ia faitau i nei tusi ma <span type="pagebreak" id="calibre_link-255" title="204" class="pagebreak">[204]</span> lona fiafia tele, ma sa i ai sona moomooga na te fia oo atu i se vasega e faia’oga ai Luteru. Peitai afai na te faia lea mea, o lona uiga o le a matuā lē fiafia ai lona pule, ma o le a ave’esea ai foi lona fesoasoani i le tulaga tau tupe. Ae ui i lea e le’i umi ae faia loa lana filifiliga, ma sa ia apalai loa ma ua talia o ia e avea o se tama a’oga i le Iunivesete o Vitenipeki i Siamani.</p>
	<p class="standard-indented">Na toe alu Tauseni i le nofoaga o monike ina ua toe foi atu o ia i Tenimaka. E leai ma se isi na masalosalo ua talitonu o ia i aoaoga a Luteru; ma na te lei faaalia i se isi le mea lilo sa i lona loto. Peitai na ia taumafai ina ia ta’ita’i lemū ana uō ma ona uso-a-monike i le talitonuga fou ma se olaga amioatua e aunoa ma le faia o se mea e ono faaitaina ai i latou. Na ia a’oa’oina ia i latou le Tusi Paia ma faamatalaina le uiga tonu o aoaoga a le Tusi Paia, ma sa ia lauga foi ia i latou e uiga ia Keriso, ua na o Ia le amiotonu e to’atasi mo le tagata agasala, ma lona faamoemoe e to’atasi mo le faaolataga. Na ita na’ua lona pule ona sa i ai lona faamoemoe ina ia avea Tauseni o se a’oa’o lauiloa mo le ekalesia Roma i se aso o i luma. Sa le pine ae ave’esea loa o ia i se isi nofoaga o monike, ma o inā sa falepuipuiina ai o ia i se potu na leoleoina faalelei ai o ia.</p>
	<p class="standard-indented">Peitai na ofo le pule o lea nofoaga faamonike ona e le’i mavae se taimi umi ae liua nisi o monike i le talitonuga o tagata Porotesano. O va o u’amea o le pa na tautala atu ai Tauseni i ona uso-a-monike ma avatua ai ia i latou le malamalama o le upu moni. Ana popoto nei patele Tenimaka i faiga masani a le ekalesia i la latou tauiviga ma tala’iga fou, semanū e le toe faalogo se isi i le leo o Tauseni. Peitai ua latou lē lafoina o ia i se ana i totonu o se falepuipui, a ua latou faate’aina o ia ma le nofoaga o monike. Ua leai nei se mea latou te toe mafaia. Faato’a mavae atu lava foi le faiga o se poloa’iga a le tupu e avatu ai le puipuiga a le malo i a’oa’o o le tala’iga fou. Na amata loa lava ona fai tala’iga a Tauseni. Na faatagaina o ia e lauga i falesa, ma sa lolofi atu le to’atele i lo latou fia faalogo ia te ia. Na faapena foi le folafolaina o le afioga a le Atua e nisi o ana uō. Na to’atele foi na latou maua le Feagaiga Fou ua faaliliuina i le gagana a tagata Tenimaka. Na i’uvale taumafaiga a ta’ita’i pope latou te lafotūina ai le galuega; ua na o le faalauteleina ai atili o le galuega i a latou taumafaiga leaga, ma e le’i umi ae faia loa se faasilasilaga aloa’ia a le atunuu o Tenimaka ua latou talia le talitonuga a tagata Porotesano.</p>
	<p class="standard-indented">Na faapea foi i le atunuu o Suetena. O fanau a tagata Suetena na a’o’oga i Vitenipeki i Siamani, o i latou ia na latou avatua le vai o le ola i lo latou atunuu ina ua toe foi i latou i o latou nuu ma aiga. Na faapena se auso e toalua e igoa ia Olafi ma Lorenisi, o le fanau a se tu’i u’amea e igoa ia Peteru i le aai o Orepo. Na avea i la’ua o nisi o ta’ita’i o le galuega o le Toe Fuata’iga i i totonu o le atunuu o Suetena. Sa a’o’oga i la’ua i Vitenipeki i vasega a Luteru ma Melanetone, ma sa faapena ona la a’oa’o atu ma le ma’elegā mea uma na a’oa’oina ai i la’ua i le iunivesete. Na pei Olafi o Luteru i lona ma’elegā ma lona tinoū, atoa ma lona agavaa i le <span type="pagebreak" id="calibre_link-256" title="205" class="pagebreak">[205]</span> tautala; o lona uso o Lorenisi na pei o Melanetone i le ma’ai o lona mafaufau ma lona faautauta ma lona lē gaoiā. Na tutusa lelei i la’ua i mata’upu tau le Tusi Paia; o i la’ua uma foi o ni tagata amioatua faamaoni, o ni tagata tūtūmau ma le lototetele i le faalauteleina o le upu moni. E le’i nonofo samasamanoa foi patele ma ta’ita’i pope. Na latou faatupu faalavelave ma latou faaitaina loto o tagata, o ē na malosi ai talitonuga faanuupo, atoa ma ē le’i a’o’oga. E tele taimi na toetoe ai lava fasiotia Olafi e le motu o tagata. Peitai na i ai nei ta’ita’i o le galuega i lalo ifo o le puipuiga a le tupu o Suetena.</p>
	<p class="standard-indented">Na matitiva ma tigaina tagata i lalo ifo o le pule sauā a le Ekalesia Roma. Latou te le’i vaai pe faalogo i le Tusi Paia, ma ua latou toe foi lava i talitonuga faanuupo ma faiga faapaupau a ō latou tua’ā, auā o le lotu ua a’oa’oina ai i latou e le ekalesia ua na o faatusa ma sauniga faataunuu mo le vaaiga i fafo, ae le faapupulaina ai le mafaufau. Na atili ai le matitiva ma le tigaina o tagata ona o taua ma fevaevaea’iga faifaipea i totonu o le atunuu. O lea na tonu ai i le tupu ina ia i ai se toe fuata’iga i totonu o le malo faapea ma le ekalesia, ma o le pogai lea na ia talia fiafia ai ta’ita’i o le tala’iga fou, e avea ma fesoasoani i le taua ma Roma.</p>
	<p class="standard-indented">Na tula’i Olafi Peteru i luma o le tupu ma le mamalu eseese o le atunuu o Suetena na te finau ai mo aoaoga o le galuega o le Toe Fuata’iga ma tetee atu ai i a’oa’o lauiloa o le ekalesia Roma. Na ia ta’u atu i luma o le tauaofiaga, tatou te lē talia uputuu a le ekalesia po o aoaoga a augatamā, se’i vagana ua ō gatasi ia mea ma aoaoga a le Tusi Paia. Ua faaalia manino mai e le Tusi Paia aoaoga e ao ona faavae ai lo tatou talitonuga; ua manino ma faigofie ia aoaoga ina ia malamalama i ai tagata uma. Na fetalai mai Keriso, “O la’u mataupu e lē sa’u lava, a’o Lana na auina mai a’u”. Ioane 7:16. Ma ua fai mai Paulo (Kalatia 1:8), afai na te folafolaina se isi talalelei e ese i lo le fe’au na ia maua mai le Alii, o le a faamalaiaina o ia. Fai mai le fesili a Olafi, “O le a faapefea la ona nonofo i latou nei ma fai poloa’iga faalelotu e tusa ai ma o latou loto, ma ua latou fai mai e lēē maua e se tasi le faaolataga se’i vagana ua ia tausi i ai? (Wylie, b. 10, ch. 4.) Na ta’u atu foi e Olafi e leai se malosi po o se pule a poloa’iga a le ekalesia se’i vagana ua o gatasi ma le tulafono a le Atua. E le gata i lea, na ia faailoa atu foi le faavae autū o talitonuga faaPorotesano - “o le Tusi Paia, na o le Tusi Paia lava” o le ta’iala lea o soo se talitonuga ma soo se faagaioiga i totonu o le ekalesia.</p>
	<p class="standard-indented">O se tauaofiaga a le fono a se atunuu laitiiti na fai ai lenei finauga i le va o Olafi ma ta’ita’i o le ekalesia Roma. Peitai ua faailoa mai i lenei finauga le “itu’aiga tagata na avea ma soo o le galuega o le Toe Fuata’iga. E lē o ni tagata valelea i latou ma le lē a’oa’oina; e lē o ni tagata faatupu vevesi pe faaitu’au, e leai. O i latou o ni tagata na su’esu’e i le afioga a le Atua, ma sa latou iloa lelei faaaogā le auupega o le afioga a le Atua. A fāi i le itu tau a’oa’oga, sa motu mamao i luma i latou i la latou augatupulaga. <span type="pagebreak" id="calibre_link-257" title="206" class="pagebreak">[206]</span> A tatou vaai pumoomoo na o aai e pei o Vitenipeki ma Suriki, afai foi e gata la tatou vaai i igoa e pei o Luteru ma Melanetone, po o Suigeli ma Okolamatiu, e i ai nisi o le a latou fai mai e lē faapena le popoto ma le atamamai, po o le agavaa ma le talenia ma le amioatua o le lautele o tagata na mulimuli i le galuega o le Toe Fuata’iga. O le a latou fai mai o uiga maoa’e ia o ta’ita’i o le galuega, ae lē faapena le toatele o soo o le talalelei. Peitai a liliu la tatou vaai i atunuu laiti e pei o Suetena, afai tatou te liliu ese mai ta’ita’i ta’uta’ua ae taula’i la tatou vaai i igoa faatauvaa e pei o Olafi ma Lorenisi, o le a le mea tatou te vaaia? O le a tatou vaaia o i la’ua foi o ni tagata atamamai ma le a’oa’oina lelei, o ni tagata na malamalama lelei i le Tusi Paia, o ni tagata na la faavasegaina lelei upu moni uma o le talalelei, ma o ni tagata na manumalo i finauga ma a’oa’o ta’uta’ua ma ta’ita’i Roma”. (Ibid., b. 10, ch. 4.)</p>
	<p class="standard-indented">O le a le mea na i’u i ai lenei finauga i le va o Olafi ma ta’ita’i pope i luma o le Fono a le atunuu o Suetena? Ua talia e le tupu o Suetena le talitonuga o tagata Porotesano, ma e le’i mavae se taimi umi ae faamaonia loa lea tulaga e le Fono Faitulafono a le atunuu. Na faaliliuina e Olafi le Feagaiga Fou i le gagana Suetena, ma o le finagalo o le tupu ua galulue ai loa le auso e to’alua i le faaliliuina o le Tusi Paia atoa. O le faato’ā maua lea o le afioga a le Atua e tagata Suetena i la latou gagana. Na faia le poloa’iga a le malo ina ia faamalamalamaina e le aufailotu le Tusi Paia, ma ia a’oa’o tamaiti e faitau i le Tusi Paia i totonu o a’oga.</p>
	<p class="standard-indented">Na faapena ona mou lemū atu le pogisa o le valea ma talitonuga faanuupo ona o le malamalama matagofie o le talalelei. Ua faasa’olotoina tagata mai le pule sauā a Roma, ma ua faapena ona oo atu le malo i se malosi ma se tulaga aloa’ia latou te le’i ausia muamua. Na avea Suetena o se tasi o ’olo malosi o le galuega faaPorotesano. Na faailoa lea malosi ina ua mavae se selau tausaga, i le taimi tāua ma le uigā o le taua na faaigoaina o le Taua o Tausaga e Tolusefulu. O se atunuu lenei na manatu faatauvaa i ai le lalolagi. Peitai na o le pau lenei o se atunuu na mafai ona sii a’e lona lima e fesoasoani atu ai ia Siamani i le taimi o le Taua o Tausaga e Tolusefulu. Na foliga mai o le a toe mamulu uma atu Europa atoa i Mātū i lalo ifo o le pule’aga sauā a Roma. Peitai o vaega’au a Suetena na mafai ai ona manumalo Siamani ia Roma, ma mafai ai ona faatagaina i Siamani le lotu Porotesano - lotu a Kalavini faapea ma le lotu a Luteru - ma mafai ai ona toe faafoi le sa’olotoga o mea tau lotu i atunuu ua latou taliaina le galuega o le Toe Fuata’iga. <span type="pagebreak" id="calibre_link-258" title="207" class="pagebreak">[207]</span> </p>
</div>
</div>


<div class="calibre1" id="calibre_link-17">
<div class="chapter" id="calibre_link-635">
	<h2 class="chapterhead">Mataupu 14&mdash;O Nisi Ta’ita’i O Le Galuega O Le Toe Fuata’iga I Egelani</h2>
	<p class="standard-indented">A’o folafolaina atu e Luteru aoaoga a le Tusi Paia ua leva ona tapunia i tagata o Siamani, na una’iina foi Tiniteli e le Agaga o le Atua ina ia folafolaina atu e ia le Tusi Paia i ona foi tagata i Egelani. E tele ni sese na maua i le Tusi Paia Latina na faaliliu mai ai e Uikilifi le Tusi Paia i le gagana Peretania. Na taugata tele tusi o le faaliliuga a Uikilifi ona o ni kopi na tusilima e le’i lomia i se masini. Na o ē mauoloa ma alii sili na mafai ona latou maua ni tusi o lea faaliliuga. Na atili faaitiitia le salalau atu o lenei faaliliuga ona sa faatulafonoina e le ekalesia lona faasalalauina atu. Na faasalalauina e Eramasi lana faaliliuga o le Feagaiga Fou i le gagana Eleni ma le gagana Latina i le tausaga e 1516, tusa o le tausaga atoa a’o lei tuuina atu e Luteru ana tusitusiga e tetee atu ai i le ekalesia. O le ulua’i lomiga lea ua lomia ai le Tusi Paia i gagana na ulua’i tusia ai. Na faasa’osa’o i le faaliliuga a Eramasi le tele o ni sese na i ai i isi ulua’i faaliliuga. Na sili foi le manino o le faaliliuga a Eramasi nai lo isi ulua’i faaliliuga. Na maua ai e le to’atele o tagata a’oa’oina se malamalama’aga tonu o le upu moni, ma maua ai foi se faamalosiga fou mo le galuega o le toe fuata’iga. Peitai e le’i pa’i le to’atele o le lautele o tagata Peretania i le afioga a le Atua. Ua tuuina nei ia Tiniteli na te faamae’aina le galuega a Uikilifi, le galuega o le tuuina atu o le Tusi Paia i tagata o lona atunuu.</p>
	<p class="standard-indented">O Tiniteli o se a’oa’o filigā, ,se tagata sa’ili ma le ma’elegā i le upu moni. Na ia maua le talalelei i lona su’esu’eina o le Feagaiga Fou na faaliliuina e Eramasi i le gagana Eleni. Na ia lē fefe i lona laugaina atu o ona talitonuga, atoa ma lona faatonu atu ina ia fai le Tusi Paia o le fua e fua a’i aoaoga uma. Na i ai se talitonuga faapope e faapea o le Tusi Paia na tuuina mai e le ekalesia, ma ua na o le ekalesia foi na te mafai ona faamalamalamaina le Tusi Paia. O le tali lenei a Tiniteli i lea manatu -faapope: “Tou te iloa o ai na a’oa’oina aeto e sa’ili i a latou mea’ai? O le Atua lava lena e tasi Na te a’oa’oina Lana fanau matelaina ina ia latou <span type="pagebreak" id="calibre_link-259" title="208" class="pagebreak">[208]</span> maua lo latou Tamā e ala i lo latou sa’ili ia te Ia i totonu o Lana afioga. E leai alii e, tou te le’i tuuina mai ia i matou le Tusi Paia; o outou na outou natia ia i matou le Tusi Paia; ua outou susunuolaina i latou o ē na folafolaina aoaoga a le Tusi Paia; semanū tou te faatafunaina foi le Tusi Paia pe ana o se mea tou te mafaia.” (D’Aubigne, History of the Sixteenth Century, b. 18, ch. 4).</p>
	<p class="standard-indented">Na avea aoaoga a Tiniteli ma mea na fagua ai le fiafia o le to’atele o tagata, ma e to’atele na latou talia le upu moni. Peitai na mataala foi patele latou. Ina ua alu ese atu ai Tiniteli, na latou taumafai ai e lepetia lana galuega e ala i a latou upu taufaamata’u ma a latou mōliga taufaaleaga. E tele aso na faamanuiaina ai a latou taumafaiga leaga. Ona ōi ai lea ma fesili ifo Tiniteli: “O le a ea se mea e ao ona fai? A ou lūlūina le fatu o le upu moni i lenei itu, ua alu atu le fili ma faaleaogaina le galuega i le la itu faato’ā ou alu ese mai ai. E le mafai ona ou i ai i itu uma o le galuega i le aso e tasi. Ma’imau pe ana ua i lima o le au Kerisiano le Tusi Paia i la latou lava gagana, semanū ua latou mafaia ona tetee atu i nei aoaoga sese uma. E le mafai ona maua’a le au Kerisiano i le upu moni e aunoa ma le Tusi Paia.” (Ibid., b. 18, ch. 4.)</p>
	<p class="standard-indented">Ua laualuga nei i lona mafaufau se faamoemoega fou. Na ia faapea ifo: “O le gagana lava a Isaraelu na latou usuina ai salamo i le malumalu o Ieova; e lē o se mea tatau ea la ona tatou faalogo i le talalelei i le gagana a lo tatou lava atunuu o Egelani? ... O se mea talafeagai ea le itiiti o le malamalama e maua e le ekalesia i le aoauli nai lo le vaveao? ... E ao i Kerisiano ona latou faitauina le Feagaiga Fou i la latou lava gagana masani. Sa eseese manatu o a’oa’o ma faia’oga a le ekalesia i le tele o aoaoga. Ua na o le Tusi Paia lava e mafai ai ona maua le upu moni. Ua talitonu nisi ua sa’o le a’oa’o lenei, a ua taofi foi isi e sa’o le faia’oga lena... Ua taufai fete’ena’i uma aoaoga a nei ta’ita’i. E faapefea la ona tatou iloa le ua tautala mai i le mea sa’o, ma lē ua tautala mai i le mea sese? ... E faapefea?...Ua na o le afioga lava a le Atua.” (Ibid., b. 18, ch. 4.)</p>
	<p class="standard-indented">E le’i umi ae tula’i mai loa se faife’au atamai o le ekalesia Katoliko e fai le faatau ma Tiniteli. Fai mai le upu a lenei faife’au: “E sili ia i matou ona matou ola e aunoa ma le tulafono a le Atua, ae aua lava ne’i o matou tuulafoa’i i poloa’iga a le pope.” Ona tali atu ai lea o Tiniteli, “Ou te matuā tetee i le pope ma ana tulafono uma; ma afai e faasaoina e le Atua lo’u ola, e lē umi ni tausaga ou te a’oa’oina ai se talavou o galue i le suotosina ae sili atu lona malamalama i le Tusi Paia nai lo mea na ua ē iloa.” (Anderson, Annals of the English Bible, p. 19.)</p>
	<p class="standard-indented">Ua mautū nei i lona mafaufau lona faamoemoe mo le tuuina atu o le Feagaiga Fou i tagata Egelani i la latou lava gagana. Sa ia galue loa mo le faataunuuina o lenei faamoemoe. Na tuli’esea o ia mai lona aiga ona o sauaga; o lea sa malaga atu ai loa o ia i Lonetona ma faaauau ai i inā lana galuega mo sina taimi e aunoa ma se faalavelave. Peitai na mulimuli atu <span type="pagebreak" id="calibre_link-260" title="209" class="pagebreak">[209]</span> pea sauaga faapope ia te ia, ma sa ia toe sola ese ai foi. Peiseai ua tapunia Egelani atoa ia te ia, ma o lea na tonu ai loa ia te ia o le a ia sulufa’i atu i Siamani. O inā na ia amatalia ai loa le lomiga o le Feagaiga Fou i le gagana Peretania. Na faalua ona taofia o lana galuega; peitai ina ua faasāina ona faia o lana lomiga i le tasi aai, sa ia alu atu i se isi aai. Na oo lava ina taunuu atu lana malaga i Vemi, le aai lea na tula’i atu ai Luteru i luma o le Fono Aoao i ni nai tausaga ua te’a e tetee atu ai i aoaoga sese faapope. Sa i Vemi se to’atele o nisi na talitonu ma mulimuli i le galuega o le Toe Fuata’iga, ma o inā na faaauau ai loa e Tiniteli lana galuega e aunoa ma se toe faalavelave. E tolu afe tusi o le Feagaiga Fou na lomia i lenei ulua’i lomiga, ma sa sosoo mai ai ma le lomiga lona lua i le tausaga lava lea e tasi.</p>
	<p class="standard-indented">Na galue punoua’i Tiniteli ma e le’i fiugofie. E ui lava sa leoleoina lelei uafu ma taulaga o Egelani, na i ai lava auala faalilolilo na oo atu ai le afioga a le Atua i Lonetona, ma faapena ona faasalalauina atu ai i le atunuu atoa o Egelani. Na i’uvale taumafaiga faapope e tineia ai le upu moni. O se tasi o ia taumafaiga na faatau ai e le epikopo o le aai o Taurama Tusi Paia uma a se faatautusi e uō ma Tiniteli. Na faatauina e le epikopo nei Tusi Paia uma ma lona faamoemoe o le a ave uma e susunu, ma lona manatu o le a taofia mai ai le galuega o le faatauina o le Tusi Paia. Peitai na atili ai ona faalauteleina o lenei galuega. O le tupe na maua mai i le faatauga a le epikopo, na toe faatau mai ai ni mea na manaomia mo se lomiga fou o le Tusi Paia, se lomiga na sili atu lona lelei ma lona manino. Semanū e lē mafai ona faia o lenei lomiga fou pe ana aunoa ma le tupe a le epikopo. Mulimuli ane a’o i ai Tiniteli i le falepuipui, sa ofoina atu e le ekalesia e mafai ona faasa’olotoina o ia pe afai na te ta’u maia igoa uma o i latou na fesoasoani i le faatupeina o le lomiga o ana Tusi Paia. Na tali atu Tiniteli o le epikipo lava o le aai o Taurama na aupito sili lana fesoasoani nai lo isi tagata uma; o lona faatauina o Tusi Paia uma na totoe i se tau maualuga, o le pogai lea ua mafai ai ona maua e ia le lototele e faaauauina ai lana galuega.</p>
	<p class="standard-indented">Na faalataina Tiniteli e ona fili, ma na faataugāina ai o ia i ni masina se tele i le falepuipui. Na i’u nei mea uma i lona molimau atu mo lona faatuatua i lona maliu faamaturo; peitai o auupega na ia saunia ua mafai ai e isi fitafita ona latou tau le taua lelei i augatupulaga uma na sosoo mai ai se’i oo mai lava i ona po nei.</p>
	<p class="standard-indented">Na masani ona lauga Latimere ma fai mai e ao ona faitauina e tagata le Tusi Paia i la latou lava gagana. Fai mai upu o se tasi o ana lauga, “O le Atua lava na Ia tusia le Tusi Paia, ma o lo o i ai le mana i ia Tusitusiga, ma e faavavau foi e pei lava o lona Tusitala. E leai se tupu, leai se faamasino, e leai lava se pule ua lē o aafia i le poloa’iga ina ia usitai uma i Lana -afioga pa’ia. Aua ne’i o tatou uia nisi ala ese, a ia avea le afioga a le Atua o le ta’iala ia i tatou. Aua ne’i o tatou sa’ili e savavali e pei o o tatou tua’ā, <span type="pagebreak" id="calibre_link-261" title="210" class="pagebreak">[210]</span> a ia tatou sa’ili e fai le mea sa tatau ona latou faia.” (Hugh Latimer, First Sermon Preached Before Edward VI.)</p>
	<p class="standard-indented">Na tula’i mai uō faamaoni a Tiniteli, o Panesi ma Filifi, e finau mo le upu moni. Na faapena foi ona faia e le aiga o Ritili, atoa ma Karanimara. O nei ta’ita’i uma o le galuega o le Toe Fuata’iga i Egelani o ni tagata a’oa’oina lelei, ma sa alofagia ma faaaloalogia le toatele o i latou i totonu o le ekalesia Roma ona o o latou olaga faapaiaina. O lo latou iloa lelei o aoaoga sese faapope na mafai ai ona latou tetee atu i aoaoga ma faagaioiga a lea ekalesia. O lo latou masani lelei foi ma mea lilo a Papelonia na faamalosia atili ai la latou molimau e tetee atu ai i ai.</p>
	<p class="standard-indented">Na fai atu Latimere, “O le a ou fai atua se fesili uiga ese. O ai le epikopo aupito sogasogā ma le maelegā i Egelani atoa?... Ou te vaai atu ua outou alo lelei mai auā lo’u ta’uina atu o lona suafa. ... O le a ou ta’u atua: o le tiapolo. ... E le te’a ese lava o ia mai lona nuu ma lana aulotu; soo se itula e te asiasi atu ai i ai, e te maua atu lava o ia i lona fale; ... e lē te’a lava o ia mai lana suotosina. ... Ou te tautino atu e te lē maua o ia o nofonofovale. ... Soo se mea o nofonuu ai le tiapolo, ... e tuu’esea ai tusi ae sui mai i ai mōliga’o; e faasāina ai Tusi Paia ae faatagaina ai losalio; e tuli’esea ai le malamalama o le talalelei ae faaofi mai i ai le malamalama o moliga’o i le aoteatea; e ave’esea ai le satauro o Keriso ae ofi mai ai aogatupe mo pulekatorio; ... e lē tāua ai le faalavalavaina o ē matitiva ma ē lēlavalavā ma ē mama’i, ae tāua ai le faamatagofieina o tupua e fai i laau ma maa; e siitia a’e ai uputuu a tagata ma a latou tulafono, ae solipalaina ai tulafono a le Atua ma Lana afioga. ... Ma’imau pe ana ma’elegā o tatou epikopo ma patele i le lūlūina o le fatu o aoaoga lelei faapei ona sogasogā Satani i le lūlūina o fatu o mea leaga.” (Ibid., “Sermon of the Plough.”.)</p>
	<p class="standard-indented">O le faavae autū na talitonu i ai nei ta’ita’i uma o le Toe Fuataiga o le pule lē sese lea a le Tusi Paia e avea ai ma fua e fua a’i tu ma aoaoga uma. O le faavae lava lea e tasi na siitia a’e e tagata Ualetenese, faapea Uikilifi, ma Ioane Hasi, faapea Luteru ma Sigili ma ē uma na latou galulue faatasi. Na latou tetee atu i le āiā a pope ma le aufailotu, po o patele foi ma tupu, latou te pulea ai mafaufau o tagata i mea tau tapua’iga. Na o le Tusi Paia lava lo latou ta’iala, ma sa avea aoaoga a le Tusi Paia o le fua e tasi e fua a’i soo se aoaoga ma soo se talitonuga. O le faatuatua i le Atua ma Lana afioga na mafai ai ona onosai ma tūtūmau nei tagata pa’ia a’o latou tuuina atu o latou ola mo le Atua i le oti faamaturo. A’o alu a’e le mumū o le afi ma ua na o ni toe minute ona ave’esea ai lea o o latou leo ma o latou ola, na valaau atu Latimere i se tasi o ona uso ua saisaitia nei i luga o le fata e susunuolaina ai ma faapea atu: “Loto tele, o le asō tatou te faamumūina ai se mōli i le suafa o le Atua i totonu o Egelani, o se mōli ou te talitonu e lē mafaia ona toe tapēina.” (Works of Hugh Latimer, vol 1 p 13.) <span type="pagebreak" id="calibre_link-262" title="211" class="pagebreak">[211]</span> </p>
	<p class="standard-indented">E le’i faaumatia atoatoa fatu o le upu moni na faasalalauina e Kalama i totonu o Sikotilani. Sa uumau pea e Sikotilani lo latou sa’olotoga i le selau ma selau o tausaga na pulea ai e Roma le ekalesia i Egelani. Peitai o le senituri lona 12 na faatūina ai le ekalesia Roma i totonu o Sikotilani, ma sa sili atu le mamafa o le pule’aga a Roma i Sikotilani nai lo se isi lava atunuu. Sa leai se atunuu na sili atu lona pogisa nai lo Sikotilani. Peitai na ofi mai lava i ai ave o le malamalama i lenei pogisa, ma peiseai ua ta’u mai ai ua lata mai le ao. O ē na tutū malolosi ma taofi mau i le malamalama o le talalelei o tagata Lolati; o i latou nei na malaga mai Egelani ma le Tusi Paia, atoa ma aoaoga a Uikilifi. Na tofu lava le senituri ma ona tagata molimau, na tofu foi le senituri ma ona maturo.</p>
	<p class="standard-indented">E le’i leva ona amatalia o le galuega o le Toe Fuata’iga i Sikotilani ae taunuu mai loa tusitusiga a Luteru, sosoo mai ai ma le Feagaiga Fou na faaliliuina e Tiniteli. Na feoa’i i mauga ma vanu nei avefe’au e aunoa ma se pisa, ma sa lē amana’iaina foi i latou e ta’ita’i o malo ma le aufailotu. A’o latou feoa’i, sa latou toe faaolaolaina sulu o le upu moni na toetoe lava mamate uma i totonu o Sikotilani, ma sa latou taumafai e talaia noanoataga ua saisaitia ai e Roma le au Kerisiano i totonu o Europa ma Egelani mo ni tausaga e fa selau.</p>
	<p class="standard-indented">O le toto o maturo na maua ai e le galuega o le Toe Fuata’iga se faamalosiga fou. Ua tete’i a’e nei ta’ita’i pope i le malosi o le galuega o le Toe Fuata’iga, ma sa latou susunuolaina ai nisi na aupito tamalii ma faaaloalogia o fanau a Sikotilani. Peitai o fata na latou fauina mo le susunuina o nei maturo, o fata lava ia na avea o pulelaa na toe tuuina mai ai le molimau a nei maturo i o latou toe itula, i luma o le faafofoga’aga a le atunuu atoa. O le toe molimau a nei maturo na mautū ai le faamoemoe o tagata ina ia latou lafo’esea filifili ua saisaitia ai i latou e Roma.</p>
	<p class="standard-indented">O Amilitone ma Uisiata, o nisi ia o alo o Sikotilani na maliliu faamaturo, o ni tagata amio faatamalii. Na la tuuina atu o la ola, faatasi ai ma le to’atele o le au faamaoni o ē na maliliu i le susunuina i le afi. Peitai o le susunuolaina o Uisiata, na avea lea ma amataga o le galuega a se tasi o alo o Sikotilani e igoa ia Ioane Nokisi, o se tasi e le’i taofia e le afi lona leo, o lē na faaaogāina e le Atua na te tāina le logo o le maliu o galuega faapope i totonu o Sikotilani.</p>
	<p class="standard-indented">Na liliu ese Ioane Nokisi mai uputuu ma aoaoga sese a le ekalesia ina ia ’ai ma inu o ia i upu moni o le afioga a le Atua; ma o aoaoga a Uisiata na mautū ai lana filifiliga e vavae ese mai le tapua’iga a Roma, ae mulimuli atu i ta’ita’i o le galuega o le Toe Fuata’iga, i latou ua sauāina.</p>
	<p class="standard-indented">Na solomuli Nokisi i le fefe ina ua una’iina o ia e nisi o ana uō, ina ia avea o ia ma failauga o le upu moni. Sa faigata ia te ia lenei filifiliga. E tele ni aso na feliuliua’i ai lenei mata’upu i lona mafaufau. Peitai e le’i toe maluelue o ia ina ua faia lana filifiliga na te talia lenei lu’iga. Sa faapena <span type="pagebreak" id="calibre_link-263" title="212" class="pagebreak">[212]</span> loa ona galue o ia ma le tinoū ma le ma’elegā, e aunoa ma se fefe i aso uma na totoe o lona ola. E leai se isi na fefe ai Nokisi. Na susunuolaina se to’atele i lea vaitaimi; peitai e le’i lotovaivai ai Nokisi. Na o le atili ai o lona ma’elegā ma lona fiafia i le faiga o lana galuega. E ui lava na faia le folafolaga o le a vavae’esea lona ao i le kilotini, na tumau pea lava Nokisi i lona lē fefe a’o ia faia le taua i soo se itu, ina ia lepetia ai i lalo tapua’iga i tupua.</p>
	<p class="standard-indented">Na fāiifo le maelegā o nisi o ta’ita’i o le galuega o le Toe Fuata’iga ina ua latou oo atu i luma o le tupu tamaitai o Sikotilani. Peitai e oo lava i luma o le tupu tamaitai sa lē maluelue ai Ioane Nokisi a’o ia molimau atu mo le upu moni. E lē o upu milimili e gaua’i ai Ioane Nokisi; ae sa lē maluelue foi o ia i upu taufaamata’u. O le moliga a le tupu tamaitai e faapea ua fai e Nokisi ni aoaoga sese. E faapea ua ia a’oa’oina tagata ina ia latou talia se tala’iga ua faasāina e le malo, ma ua ia solia ai le poloa’iga a le Atua ua ta’u mai ai ina ia usitai tagatanuu uma i o latou tupu ma tamalii. Na tali atu Nokisi ma le mautinoa, ma le leai o sona fefe e faapea:</p>
	<p class="standard-indented">“E le’i maua e le galuega o le upu moni lona ulua’i malosi’aga po o lona faavae mai tupu ma tamalii o le lalolagi, na maua lea faavae ma lea pule mai le Atua e faavavau e to’atasi; ma e lē faalagolago foi le faatūina o talitonuga o tagatanuu i le mea e manana’o i ai o latou tupu ma ta’ita’i. Auā o le tele o taimi e leai nisi e sili atu lo latou valelea i le upu moni a le Atua nai lo tupu ma tamalii....Ou te fesili atu i le āva ma le migao e tatau ai i lau afioga le tupu tamaitai: Ana mulimuli uma le fanau a Aperaamo i le talitonuga o Farao, lo latou tupu, faamata o le a le itu’aiga talitonuga e oo i ai le lalolagi i lea vaitaimi? Ae le gata i lea, ana mulimuli uma tagata i ona po o le au aposetolo i le talitonuga o emeperoa o le malo o Roma, faamata o le a le itu’aiga talitonuga e ono maua i ia onapō, i le lalolagi? ... Ma o le mea lea lau afioga a le tupu tamaitai, atonu ua manino i lau faafofoga mai, e le faalagolago talitonuga o tagatanuu i le mea e talitonu i ai o latou tupu ma tamalii, e ui lava ua faatonuina tagatanuu ia usiusitai i o latou tupu ma ta’ita’i.”</p>
	<p class="standard-indented">Ona tali mai lea o le tupu tamaitai o Mele ua faapea mai, “Ua eseese lau faauigaga o upu o le afioga a le Atua ma le faauigaga a ta’ita’i Katoliko Roma; o ai nei la o le a ou talitonu i ai, ae o ai o le a faamasino?”</p>
	<p class="standard-indented">Ua tali atu Nokisi: “Ia talitonu le tupu tamaitai i le Atua o Le ua fetalai manino mai i Lana afioga. E te lē talitonu i lenei itu po o le la itu pe afai e ē ō gatasi ma aoaoga a le afioga a le Atua. Ua manino lava le afioga a le Atua; peitai afai e i ai se mau ua faanenefu, ua i ai le Agaga Paia Na te faamaninoina lea mata’upu e ala i mau mai isi vaega o le Tusi Paia. E lē feteena’i galuega a le Agaga Paia, ma afai tatou te usitai ia te Ia o le a leai se mea e toe faanenefu ai, se’i vagana i latou o ē loto ma’a’a.” (David Laing, The Collected Works of John Knox, vol. 2, pp. 281, 284.)</p>
	<p class="standard-indented">Na faapena ona tali atu ma le lē fefe o lenei ta’ita’i o le galuega o le Toe <span type="pagebreak" id="calibre_link-264" title="213" class="pagebreak">[213]</span> Fuata’iga i le faafofoga’aga a ao o malo, e ui lava sa ono lamatia ai lona ola. Na faapena ona tumau o ia i lana filifiliga e aunoa ma se fefe. Na faapena ona tatalo o ia ma tau le taua a le Alii, se’i oo ai lava ina faasa’olotoina Sikotilani atoa, mai noanoataga faalepope.</p>
	<p class="standard-indented">O le faatūina i Egelani o le talitonuga faaPorotesano na faaitiitia ai sauaga ae le’i taofia atoatoa ai. E ui lava ina ua ave’esea nei le tele o aoaoga a Roma mai totonu o Egelani, sa latou faaaogāina pea le tele o metotia faa-Roma i a latou sauniga. Ua teena nei le pule a le pope, peitai ua faanofo nei le ao o le malo i le nofoalii e fai ma ao o le ekalesia. E le’i tāitai lava ona oo le ekalesia i le tulaga mamā ma le lē gaogaosā, i le faiga o ana sauniga. E le’i oo mai i le ekalesia le malamalama e uiga i le mata’upu o le sa’olotoga i mea tau tapua’iga. E ui lava e le’i tele ni taimi na faaaogāina ai e ta’ita’i Porotesano sauaga mata’utia e pei ona sa faaaogāina e Roma, peitai e le’i maua i lea taimi se āiā a tagata ta’itoatasi e tapua’i atu ai i le Atua e tusa ai ma o latou lava talitonuga ma loto fuatiaifo. Na faatonuina tagata ina ia latou talia aoaoga uma, ma usitai i auala uma ua faatūina e le ekalesia e fai ai sauniga. O ē na ese ai so latou leo sa feagai ma sauaga mo le selau ma selau o tausaga.</p>
	<p class="standard-indented">E afe ma afe faife’au na faate’aina mai o latou tofi i le senituri lona sefulu ma le fitu. Na faasāina tagata ona ō i ni sauniga faalelotu e ese mai sauniga ua faatagaina e le ekalesia. O ē na lē usitai sa faasalaina i le falepuipui, po o le togisala, po o le faaaunuua. O le au faamaoni o ē na lē mafai ona taofia lo latou fia potopoto e tapua’i i le Atua, na fai faalilolilo a latou sauniga i ni nofoaga e lē ono maua ai i latou e le fili, po o le vaomatua foi i le tulua o po ma ao. Ua avea totonu o le vaomatua ma malumalu faapa’iaina mo le Atua, e potopoto i ai nei uso ua sauāina ma faata’ape’apeina, e tuuina atu ai o latou loto atoa i le Atua e ala i talosaga ma viiga. Ae ui lava i so latou matuā faaeteete, e to’atele i latou na sauāina ona o lo latou faatuatua. Sa matuā faatumulia falepuipui. E tele foi aiga na faamalepelepeina. E to’atele foi na faaaunuua i nuu ese. Peitai sa faatasi le Atua ma Ona tagata, ma sa le’i manumalo ai sauaga ia i latou, pe taofia ai foi la latou molimau. E to’atele i latou na sosola mai Europa ma folau atu i Amerika, ma o inā na latou faataatia ai le faavae o le sa’olotoga i mea tau faigamalo ma mea tau lotu. Ua avea lea sa’olotoga o le poutū ma le mitamitaga o le atunuu o Amerika.</p>
	<p class="standard-indented">Ua avea sauaga ma ala na salalau atili atu ai le talalelei, e pei lava ona faia i ona po o le au aposetolo. O se tasi o ana pogisa na falepuipui ai Ioane Paniani. E ui lava sa tuu ai o ia i inā faatasi ma pagota aupito amioleaga, sa manavaina i inā e Paniani le ea faalelagi, ma o inā na ia tusia ai lana tusi faataoto e uiga i se tagata faimalaga mai le nuu o le faafanoga e agai atu i le nuu faalelagi. E sili atu i le lua selau tausaga o tautala atu pea i loto o tagata lenei leo sa i le falepuipui i Petifoti, e ala i ana tusi e lua ua faaigoaina o le Faula’i o le Alofa Tunoa mo le Tagata ua <span type="pagebreak" id="calibre_link-265" title="214" class="pagebreak">[214]</span> Silimusa i le Agasala, ma le Sola’aga a le Tagata Malaga. Na avea nei tusi ma ta’iala ua ta’ita’iina atu ai agaga e to’atele i le auala o le ola.</p>
	<p class="standard-indented">Na tutū a’e ma le malosi nisi e pei o Pakiseta ma Falaivo ma Aleine latou te finau mo le talitonuga ma le faatuatuaga na ulua’i tuuina atu i le au pa’ia. O ia tagata e to’atolu ma a latou uō o ni tagata talenia ma le atamamai, o ni tagata na loloto lo latou olaga faa-Kerisiano. E lē mafai ona mate le galuega na faia e nei tagata, e ui lava sa ave’esea ia i latou le puipuiga a tulafono a malo o le lalolagi. Na faaigoaina tusi e lua a Falaivo o le Puna o le Ola ma le Auala o le Alofa Tunoa. E afe ma afe tagata na a’oa’oina e nei tusi ina ia latou tuuina atu o latou ola ia Keriso. O le ulua’i tusi a Pakiseta na ta’ua o le Faife’au ua Liua, ma sa avea lea o se faamanuiaga mo e na naunautai mo le toe fuata’iga i le galuega a le Atua. O lana tusi lona lua na faaigoaina o le Malologa e Faavavau mo le Au Paia, ma e to’atele agaga na ta’ita’iina atu e lenei tusi i le malologa o lo o totoe mo le fanau a le Atua.</p>
	<p class="standard-indented">Ua mavae atu ni tausaga e selau ona tutū mai lea o Uatifili ma le auso o Ioane Uesele ma Salesa Uesele e fai o ni avesulu mo le Atua i se vaitaimi o le pogisa tele faaleagaga. O se vaitaimi lea na oo ai tagata o Egelani i se tulaga o le solomuli tele i tua, ma ua faigata ai ona iloa se eseesega i a latou tu, ma uiga faapaupau. Sa i ai pea lava tagata i lalo o le pule a le ekalesia faavaeina, le ekalesia Egelani. O le talitonuga faanatura na mātele i ai su’esu’ega a le au failotu, ma sa aafia ai aoaoga uma a le ekalesia i lea talitonuga. Na vā’ai maulalo tupu ma tamalii o Egelani i mea tau tapua’iga. Na manatu i latou o tapua’iga ua lē fetaui lea ma tulaga maualuluga o tupu ma tamalii. O ē na tulaga maulalo na faatumulia i le valea ma le amioleaga, ae na leai se malosi po o se faatuatua ola o le ekalesia e mafai ai ona toe faatūina a’e le upu moni ua solipalaina.</p>
	<p class="standard-indented">O le aoaoga o le ta’uamiotonuina e ala i le faatuatua, lea sa a’oa’oina manino e Luteru, ua toetoe lava mou atu atoatoa, a ua tuu i ai e le aufailotu le talitonuga faapope o le faalagolago i galuega lelei mo le faaolataga. O Uatifili ma alo o Uesele o ni tagata o le ekalesia faavaeina, le lotu Egelani. O i latou o ni tagata sa’ili’ili i le faamaoni mo le alofa o le Atua ma Lana faaolataga, ma sa a’oa’oina i latou e le ekalesia ina ia talitonu e maua e i latou lea alofa ma le faaolataga e ala i se olaga ua tumu i galuega lelei, atoa ma le tausia o aso ma sauniga faapitoa a le ekalesia.</p>
	<p class="standard-indented">Na i ai se aso na ma’i tigaina ai Salesa Uesele, ma ua manatu ai o ia ua lata mai le oti. Na fesiligia o ia po o le a se mea ua faalagolago i ai lona faamoemoe mo le ola e faavavau. Na tali atu o ia e faapea: “Na ou faaaogāina a’u galuega sili ou te auauna atu ai i le Atua.” Sa peiseai e le’i faamalieina lē ona le fesili i lea tali, ma sa mafaufau ai Uesele ma faapea ifo: “Ua lē lava ea a’u galuega e taula i ai lo’u faamoemoe? O le a faoa ea e le Atua a’u galuega lelei? Ua leai ma se isi mea ou te faalagolago i ai.” <span type="pagebreak" id="calibre_link-266" title="215" class="pagebreak">[215]</span> (John Whitehead, Life of the Rev. Charles Wesley, page 102.) Na faapena le mafiafia o le pogisa na si’osi’omia ai le ekalesia, ma ua ufitia ai le togiola, ua fao’esea ai le malo ia Keriso, ma liliu’eseina ai mafaufau o tagata mai lo latou faamoemoe e tasi mo le faaolataga - o le toto lea o le Faaola o Le na maliu i le satauro.</p>
	<p class="standard-indented">Na ta’ita’iina Uesele ma ana uō ina ia latou malamalama o le lotu moni e maua lea i le loto, ma o le tulafono a le Atua e aofia ai mafaufauga faapea ma upu ma galuega fai. O le taimi na latou talitonu atoatoa ai i le tāua o le faapaiaina o le loto, atoa ma le sa’o o amioga fai, o le taimi foi lea na latou amatalia ai ma le naunauta’i se olaga fou. Na latou taumafai ma le filigā atoa ma talosaga ina ia tineia mea leaga uma o le loto e le’i fanaufouina. Na latou ola i se olaga mativa, se olaga foa’i atu, se olaga agamalu. Na latou tausia ma le faamaoni tulafono uma na latou manatu e ono fesoasoani i lo latou maua o le mea ua sili ona latou naunau nei i ai - o le olaga pa’ia lea e fiafia mai ai le Atua ia i latou. Peitai latou te le’i maua le mea na latou sa’ilia. Na le aogā a latou taumafaiga e faasaolotoina ai i latou mai le faasala, atoa ma le malosi o le agasala. O le tauiviga lava foi lenei na feagai ma Luteru i lona potu i Erefata. O le fesili lava lea e tasi na faataugāina ai lona agaga - “E faapefea ona ta’uamiotonuina le tagata i luma o le Atua?” Iopu 9:2.</p>
	<p class="standard-indented">Na toetoe lava mamate uma sulu o le upu moni i luga o fata faitaulaga a le au Porotesano. Faato’ā toe faaolaina ia sulu e ala i le sulu mai anamuā lea na tuulimaina mai e augatupulaga eseese o Kerisiano mai Pouimia i Europa. Na matuā solipalaina ma tuli’esea le lotu Porotesano mai Pouimia i faiga a tagata Roma. O ē uma na latou tumau i le upu moni na tuliloaina i latou e sauaga. O nisi o i latou na maua so latou lafitaga i Egelani, ma sa latou faaauauina ai i inā lo latou ulua’i talitonuga. O fanau a fanau a i latou nei na ui mai ai le malamalama ia Uesele ma ana uō.</p>
	<p class="standard-indented">Na auina atu Ioane Uesele ma Salesa Uesele mo se galuega i Amerika ina ua faauuina i laua mo le talalelei. Na i ai ni tagata Moreivia mai Siamani i luga o le vaa na la malaga ai. Na malolosi tele matagi na āfatia ai la latou malaga, ma ina ua foliga mai ua lata mai le oti, na lagona e Ioane Uesele na te le’i maua se leleiga ma le Atua. Peitai na vaaia i nei tagata Siamani se filemu ma le leai o se popole, o se mea na te le masani ai i aso faapea.</p>
	<p class="standard-indented">Fai mai lana tala: “Ua leva ona ou matauina le le gaoiā i a latou amioga. Na faailoaina foi lo latou agamalu i aso uma, e ala i lo latou faia o ni galuega fesoasoani mo isi o le aupasese, o ni fe’au e le fia faia e se tagata Peretania, ma e leai se totogi na latou maua; latou te le’i manana’o foi i se totogi mo ia galuega fesoasoani. Fai mai i latou o lo latou faia o ia galuega faatauvaa e aogā ia mo o latou loto faamaualuluga, ma e tele atu mea ua faia e lo latou Faaola alofa mo i latou nai lo mea ua latou faia mo isi. Sa latou faaalia lea loto maulalo i aso uma, ma sa le taofia lea uiga ona <span type="pagebreak" id="calibre_link-267" title="216" class="pagebreak">[216]</span> o upu faatiga a isi tagata. Afai e tuleia pe pōina mai i latou, latou te tutū i luga ma savavali ese atu e aunoa ma se upu. Sa leai se muimui i o latou gutu. O lenei la ua i ai se avanoa e tofotofoina ai pe mata ua manumalo i latou i le fefe, e pei ona ua latou manumalo i le faamaualuga, ma le ita, ma le tauimasui. A’o latou usuina se salamo e amataina ai la latou sauniga lotu i lea afiafi, sa faate’ia ona sau o se galu tele ma ufitia ai le vaa ma saei ai le lā aupito lapoa o le vaa, ma ua foliga mai ua goto lo matou vaa i le moana. Na le pine le alu a’e o se fe’ei fia ola o tagata Peretania. Peitai na faaauau pea lava le pese a tagata Siamani ma le to’amalie. O se taimi mulimuli ane na ou fesiligia ai se tasi o i latou, ’Tou te le’i fefefe?’ Fai mai lana tali: ’Ou te faafetai i le Atua, e leai’. Ona ou toe fesili lea i ai, ’Ae le’i fefefe fafine ma tamaiti o la outou faigamalaga?’ Na ia tali filemu mai: ’E leai, e lē fefefe i le oti a matou fafine ma tamaiti.’ ” (Whitehead, Life of the Rev. John Wesley, page 10.)</p>
	<p class="standard-indented">Ua latou taunuu i Savana, ona nofo lea o Uesele i tagata Moreivia mo ni nai aso, ma sa matuā faagaeetia lona mafaufau i o latou uiga faa- Kerisiano. O lo o i ai i ni ana tusitusiga se faamatalaga e uiga i se tasi o a latou sauniga lotu, e ese mai sauniga a le lotu Egelani e leai se ola o i ai. Fai mai lana tusiga: “Na avea le mamalu ma le lē gaogaosā o le sauniga atoa, ma mea na toetoe ai lava galo ia te a’u ua sefulu ma le fitu senituri talu ona mavae atu le au aposetolo. Ua peiseai ua ou oo i se faapotopotoga i ona po na ta’ita’i ai Paulo po o Peteru i le sauniga. O le vaitaimi lea sa leai ni mau gaogaosā o sauniga, ae sa iloga ai le faatasi mai o le Agaga, atoa ma le mana.” (Ibid., pages 11, 12.)</p>
	<p class="standard-indented">Ua toe taliu atu i Egelani Uesele, ma o ina na maua ai e ia se malamalama’aga manino o le faatuatua mai le Tusi Paia, i lalo ifo o aoaoga a se faife’au Moreivia. Ua ia talitonu nei e ao ona ia lafoa’i lona faalagolago i ana lava galuega mo le faaolataga, a ia faalagolago tasi atu i “le Tamai Mamoe a le Atua, Na te ave’esea le agasala a le lalolagi.” O se tasi o sauniga a le sosaiete a tagata Moreivia na faitauina ai se faamatalaga na tusia e Luteru e uiga i le liuga e oo i le loto o le Kerisiano e ala i le galuega a le Agaga o le Atua. A’o faalogologo Uesele, sa tupu a’e i lona loto le talitonu ma le faatuatua. Fai mai a ia: “Ua ou faalogo atu ua ese lava le mafanafana o lo’u loto. Na ou lagona ua ou talitonu ia Keriso, na o Keriso lava, mo lo’u faaolataga; ma sa ou maua le mautinoaga ua Ia aveesea a’u agasala, ma faaolaina a’u mai le tulafono o le agasala ma le oti.” (Ibid., page 52.)</p>
	<p class="standard-indented">Ua leva tausaga o tumau pea Uesele i lona faamoemoega e tasi o le sa’ilia o le Atua. O ia tausaga o lana tauiviga na ia lē maua ai se mapu ma se mālōlō, a’o se olaga mativa, se olaga o le mamafa ma le tele o galuega, se olaga o le faamaulaloina ma le mā. A’o lenei ua ia maua o Ia; ma ua ia iloa o le faaolataga lea sa ia sa’ilia ina ia maua e ala i talosaga ma anapogi, e ala i taulaga ofo ma le ola mativa, ua ia iloa nei o lea faaolataga o se <span type="pagebreak" id="calibre_link-268" title="217" class="pagebreak">[217]</span> meaalofa e maua e aunoa ma se tupe, ma e leai sona tau.</p>
	<p class="standard-indented">Ua faatumauina nei o ia i le faatuatua ia Keriso, ma ua amata loa ona mu lona loto i se faanaunauga e faasalalau atu i le lalolagi le malamalama o le talalelei o le alofa tunoa o le Atua. Fai mai o ia: “Na ou talitonu o le lalolagi atoa ou te tausinuu ai, ma ou te talitonu o le mea sa’o ma le mea tatau, ma o lo’u tiute fai lo’u faasalalauina atu o le talalelei o le faaolataga ia i latou uma o ē fia faalogo mai, i soo se mea ou te galue ai.” (Ibid., page 74.)</p>
	<p class="standard-indented">Na ia faaauau pea lona olaga mativa. Peitai ua lē faia nei ina ia maua ai e ia le faatuatua ae ona ua ia maua le faaolataga; e lē o le aa a’o le fua o le olaga faapaiaina. O le faavae o le faamoemoe o le Kerisiano o le alofa tunoa lea o le Atua e ala ia Keriso; ma o le a vaaia lea alofa tunoa e ala i le usiusitai. Na tuuina atu atoa e Uesele lona ola mo le laugaina atu o upu moni ua na maua, e pei o le ta’uamiotonuina e ala i le faatuatua i le toto togiola o Keriso, ma le mana faafou o le Agaga Paia i totonu o le loto, le mana lea e mafai ai ona vaaia fua lelei i le olaga o le tagata ua mulimuli atu i le faata’ita’iga a Keriso.</p>
	<p class="standard-indented">Na sauniunia Uatifili ma uso o Uesele mo la latou galuega, e ala i lo latou talitonuga manino ua leva ona i ai, e uiga i lo latou lava tulaga pagatia ma le fano. Na latou ui mai foi i tofotofoga aasa o tauemuga atoa ma le feagai ai ma upu faifai ma sauaga, e le gata i le iunivesete a’o le taimi foi na amatalia ai la latou galuega. Na avea ia tofotofoga uma o mea na sauniunia ai i latou ina ia onosai i faigata, o fitafita a Keriso. Na fāifaia i latou ma a latou uō e tama ma teine ulavavale o le iunivesete, ma ua avea ai le upu Metotisi o so latou gao. Peitai ua avea nei lea upu o se igoa ua faapelepeleina e se tasi o lotu aupito iloga i Egelani faapea ma Amerika.</p>
	<p class="standard-indented">Sa latou pipii malosi atu pea i auala a le lotu Egelani i mea tau sauniga, talu ai ona o i latou o ni tagata o lea lava ekalesia. Peitai ua faaalia atu nei ia i latou e le Atua mai Lana Afioga se tapulaa e sili a’e lona maualuga. Na una’iina i latou e le Agaga Paia ina ia laugaina atu Keriso o Le na faasatauroina. Na faatasi atu le mana o le Silisili Ese i la latou galuega. E afe ma afe na lagona lo latou sese ma liua ai ma le faamaoni. Na lagona se mana’oga ina ia puipuia nei mamoe mai luko fe’ai. E le’i manatu Uesele ina ia faatūina se lotu fou, peitai na ia faatulagaina i latou nei i lalo ifo o le igoa, Mafutaga a Tagata Metotisi.</p>
	<p class="standard-indented">Sa uiga ese ma tiga le tetee a le ekalesia faavaeina na faafeagai ma nei faife’au; peitai o le poto ma le pule a le Atua na Ia faia ai ina ia ola ma tupu a’e le galuega o le toe fuata’iga i totonu lava o le ekalesia faavaeina. Ana tupu a’e atoatoa le galuega o le toe fuata’iga i fafo o le ekalesia faavaeina, semanū e lē o’oo’o atu le galuega o le toe fuata’iga i vaega uma na aupito sili ona mana’omia ai. Peitai o failauga o le galuega o le toe fuata’iga o ni tagata ekalesia o le lotu faavaeina, ma sa galulue i latou i totonu lava o le ekalesia i soo se aso na latou maua ai le avanoa. O le <span type="pagebreak" id="calibre_link-269" title="218" class="pagebreak">[218]</span> mea lea na ofigofie atu ai le galuega i mea semanū e tapunipuni mamau ai faitoto’a. E i ai nisi o faife’au na fagua a’e nai lo latou moe faaleagaga, ma avea o ni failauga sogasogā ma le ma’elegā i aulotu lava na latou tausinuu ai. O aulotu na matuā malō ti’a’a i le gaogaosā o sauniga na faia ona o le vaaiga i fafo, ua toe fagua mai nei ia aulotu i le ola.</p>
	<p class="standard-indented">O le tala faasolopito o le ekalesia ua tatou iloa ai e tofu lava le augatupulaga ma i latou o ē na i ai atamai e fai ai la latou galuega atofaina. Na faapena foi i ona po o Uesele. E le’i tasi so latou manatu i aoaoga faalelotu uma, peitai na ta’ita’ia i latou uma e le Agaga o le Atua, ma sa tasi i latou i le sini maualuga o le ta’ita’ia o agaga ia Keriso. Na avea ese’esega i le va o Uatifili ma alo o Uesele ma mea na toetoe ai lava tete’a i latou; peitai o le onosai ma le alofa na toe faaleleia ai i latou ona ua latou maua le lesona o le agamalu ma le faapalepale i le a’oga a Keriso. Latou te le’i faama’imauina itula latou te fefinaua’i ai a’o saosaoa le sasao a’e o aoaoga sese ma le amioleaga, ma gōgoto ifo ai le to’atele i le faafanoga e faavavau.</p>
	<p class="standard-indented">E gaoā le ala na ui ai auauna a le Atua. Na faaaogā e le au māumea ma le au popoto lo latou malosi e tetee atu ai i auauna a le Atua. E oo lava foi le vasega o faife’au sa latou tetee atu ma le malosi i nei auauna a le Atua; ma ua faapena ona tapunia ai faitoto’a o falesa eseese e tetee atu ai i le upu moni. Na faaaogaina e faife’au a latou pulelaa e faailoa mai ai lo latou tetee i le tala’iga fou. Na avea lea ma mea na faamalosia ai i tagata ni uiga pogisa ma le lē taupulea, atoa ma le amioleaga. Na o le vavega lava o le alofa o le Atua na faasaoina ai Ioane Uesele mai le oti i le tele o aso. E leai se mea e mafai e le auauna a le Atua pe a si’osi’omia o ia e le motu o tagata ua ulufia i le pogisa ma le ita faatemoni. O aso faapea na tu atu ai i ona autafa se agelu i se tino tagata. Sa le pine ae solomuli atu le motu o tagata ma mafai ai ona savali ese atu le auauna a le Atua mai le mea semanu e oti ai.</p>
	<p class="standard-indented">O le faamatalaga lenei a Uesele ina ua lavea’iina o ia mai le motu o tagata i se tasi o taimi faapena. Fai mai o ia: “E to’atele na manana’o e tulei pe togi a’u i lalo a’o matou sopo ifo i se mauga i se auala maseesee. Na i ai lo latou manatu faapea a ou pa’ū loa i lalo o le a leai se avanoa ou te toe tu a’e ai i luga. Peitai e le’i see faatasi lo’u vae pe ou te sulu foi, ma i’u ai lava ina ou te’a ese ai mai o latou lima.... E ui lava e to’atele na taumafai ina ia tagolima i le kola o lo’u ofu po o isi vaega o o’u lavalava ina ia faapa’ū ai a’u i lalo, sa lē mau sa latou u’u. Na o le to’atasi le tagata na ia uumauina se pito o lo’u pelaue ma masae ese atu ai; o le isi pito o lo’u pelaue sa i ai se tupe pepa i le taga; o le pito lena sa na o na masae ae le’i alu ese atoa atu. ... Na mulimuli mai i o’u tua se tagata tino ese ma le malosi. Na ia tāina faatolu pe faafā a’u i se laau lapoa; ana ia tāina a’u i tua o lo’u ulu se manu e lava lava se ta e tasi e faauma ai a’u. Peitai o taimi uma lava na sau ai lana ta, sa peiseai e tulei’esea e se isi le ta ma lū <span type="pagebreak" id="calibre_link-270" title="219" class="pagebreak">[219]</span> lavea ai a’u, auā sa lū mafai ona ou alo pe sola ese i le itu taumatau po o le itu tauagavale. ... Na momo’e mai le isi ma tau faaofiofi mai i le to’atele o tagata ma sii a’e lona lima o le a tu’i a’u. Ona faafuase’i lea ona toe faapa’ū o lona lima a ua milimili lo’u ulu ma fai mai lana tala, ’E ese le vaivai manaia o lona lauulu!” ... Peitai, o ta’ita’i lava o le au faimealeaga o le nuu, o i latou ia na ulua’i liua o latou loto i le talalelei; ma o se tasi o i latou o se tagata fusu. ...</p>
	<p class="standard-indented">“E faasolosolo malie ona sauniunia o i tatou e le Atua mo Lona finagalo! Ua lua nei tausaga talu ona lū lavea lo’u ulu i se ogapiliki na togi a’i a’u e se tagata. O le tausaga na sosoo ai na pā ai le maa i lo’u muaulu i le va o o’u mata. O le masina ua te’a nei e tasi le tu’i na ou lavea ai a’o le afiafi nei e lua, e tasi ina ua matou o mai i le nuu, a’o le isi ina ua matou te’a ese atu ma le nuu. Peitai sa pei o se mea noa ia tu’i e lua: auā e ui lava sa matuā masāu le o mai a tu’i, ma tau i lo’u fatafata le tasi ae tau i lo’u gutu le isi ma puna mai ai le eleele, sa ou lū lagonaina se tiga. Pei lava o se pa’i mai ia te a’u o se lau laau.” (John Wesley, Works, vol.3, pp. 297, 298.)</p>
	<p class="standard-indented">O nei aso tau amata sa tauemuina ma sauāina ai tagata Metotisi ma o latou ta’ita’i. O nei sauaga ma tauemuga sa lē gata ina faia e tagata lē lolotu o ē na oso lo latou ita ona o pepelo a tagata lolotu, ae sa faapena foi ona faasauā ma tauemu tagata lolotu, tagata o le lotu faavaeina. Na aveina tagata Metotisi i luma o faamasinoga. Peitai o nei faamasinoga sa na o se igoa, auā na seāseā ona maua se faamasinoga tonu i fale faamasino o na ona po. E tele aso na tigaina ai i latou i sauaga. E i ai kegi na feoa’i solo i fale ma faaleaga meaafale a aiga Metotisi ma ave faamalosi ai soo se mea latou te manana’o i ai, ma soona sauā ai i tane, ma fafine ma tamaiti. O nisi aso na tutu’i ai pepa faasalalau i itu eseese o se nuu e ta’u atu ai o ē uma e fia fesoasoani i le talepeina o faamalama ma le faoina o mea a le au Metotisi ia faapotopoto i le taimi ma le nofoaga ua ta’ua i le pepa. O nei soliga o tulafono faaletagata atoa ma tulafono a le Atua na solofua e aunoa ma se mea na faia i ai. Sa fuafuaina ma faatulagaina lelei le faiga o nei mea uma ina ia sauāina ai lenei faalapotopotoga o ē leai so latou sese se’i vagana ai lo latou fia faasinoina ese o vae o ē agasala mai le ala o le faafanoga a ia agai atu ai i le ala o le ola faapaiaina.</p>
	<p class="standard-indented">O le faamatalaga lenei a Ioane Uesele e uiga i mōliga na faia ia te ia ma ana uō: “Fai mai nisi e sese aoaoga a nei tagata, ma o mea fou faato’ā latou faalogo i ai; ua latou fai mai o mea faa-Kueika, po o mea a tagata ua ē sa’osa’o o latou mafaufau, po o mea foi faapope. Ua leva ona faasa’oina lenei mōliga; ma ua uma foi ona ta’u atu faalaua’itele, o lenei aoaoga o le aoaoga manino a le Tusi Paia, ma ua faamatalaina e la tatou lava ekalesia. Ma e lē mafai la ona sese se’i vagana ua sese le Tusi Paia.” “Fai mai le mōliga a nisi, ’E faigata tele la latou aoaoga; ua latou faavāitia <span type="pagebreak" id="calibre_link-271" title="220" class="pagebreak">[220]</span> le ala i le lagi.’ Ma o le mea moni lava o la latou ulua’i moliga lava lenei, (sa na o le pau lava lea o la latou moliga mo se taimi umi,) ma e ui ina faalilolilo ae o lo o i ai pea lava i le ta’ele o le afe o isi mōliga ua aliali mai i tino eseese. Peitai, ua sili atu ea le faavāitia e Metotisi o le auala i le lagi nai lo le Alii ma Ona soo? E i ai ea se mea ua sili atu ai ona faigata o la latou aoaoga nai lo le aoaoga a le Tusi Paia? O upu nei ua fai mai ai le Tusi Paia: ’Ia e alofa atu i le Alii lou Atua ma lou loto atoa, ma lou agaga atoa, ma lou malosi atoa.’ ’O upu faatauvaa uma e faia e tagata, latou te talatala atu ai le tala i le aso faamasino.’ ’O lenei, pe outou te aai, pe outou te inu, po o se tasi mea outou te faia, ia outou faia mea uma lava ia viia ai le Atua.’ </p>
	<p class="standard-indented">“Afai ua faigata atu la latou aoaoga nai lo aoaoga a Keriso ma Ona soo, ua sese i latou; peitai ua outou silafia i le ta’ele o outou finagalo e leai. E lē mafai e se tasi ona faaitiitia faatonuga a le Tusi Paia i se iota e tasi e aunoa ma lona faamāmāsagiaina o le afioga a le Atua. E mafai ea ona tatou faapea mai ua faamaoni se tagata tausimea o mea lilo a le Atua pe afai na te suia soo se vaega itiiti o Lana afioga? E leai. E lē mafai e se tagata ona faaitiitia pe faafaigofieina se mea e tasi o le afioga a le Atua; ua faatonuina le tagata tausimea na te ta’u atu faapea i tagata uma: ’E lē mafai ona ou toso maia le Tusi Paia ina ia fetaui ma o outou mana’oga. E ao ina ia outou o a’e i le Tusi Paia; a lē o lea, ua faafanoina outou e faavavau.’ O le faavae tonu lava lenei o mōliga a le to’atele e uiga i le lē alolofa o nei a’oa’o. E moni ea e lē alolofa i latou? Le alolofa i lē fea itu? Latou te lē o fafagaina ea ē o fia aai ma faa’ofu atu i ē lelavalavā? ’E leai e ē o le mea lena; o le mea ua faailoa ai lo latou lē alolofa o la latou faamasinoga! Ua manatu i latou e leai se isi e faaolaina se’i vagana ai ē ua mulimuli atu i lo latou auala.’” (Ibid., vol.3, pp 152, 153.)</p>
	<p class="standard-indented">O le solomuli ma le pa’ū faaleagaga i Egelani i luma atu o le aso o Uesele na tupu mai talu ai aoaoga faa-anitenomi. O aoaoga ia ua fai mai ua mavae atu le tulafono, ma ua sa’oloto foi i tatou mai le tausiga o le tulafono. E to’atele na latou ta’u mai ua sōloia e Keriso le tulafono, ma ua ē ao ona fai e Kerisiano lo latou tausiga o le tulafono, ma ua faasa’olotoina le Kerisiano mai le “pologa o galuega lelei”. O isi, e ui ina latou ioe o lo o tumau pea le tulafono, a ua latou fai mai e lē tatau i faife’au ona latou tima’i atu i tagata e tausi i poloa’iga, auā o ē ua filifilia e le Atua mo le faaolataga, e ta’ita’iina i latou e “ala i le faagaioiga o le alofa tunoa o le lagi, ina ia latou ola ai i se olaga lelei ma le pa’ia.” A’o ē ua faamalaiaina e faavavau “e leai so latou malosi e mafai ai ona usitai i le tulafono a le Atua.”</p>
	<p class="standard-indented">O isi na latou talitonu e lē mafai e le au filifilia a le Atua ona toe agasala pe pa’u’ū ese foi mai le alofa tunoa o le Atua. O i latou ia na i ai so latou talitonuga mata’utia faapea “o amioleaga uma latou te faia e lē o ni agasala po o se soliga o le tulafono a le Atua. Ma, afai ua leai sa latou <span type="pagebreak" id="calibre_link-272" title="221" class="pagebreak">[221]</span> agasala, ua leai foi se mana’oga mo le faaali atu o ni a latou agasala, ma ua leai foi se mana’oga mo le fulitua i le agasala e ala i le salamō.” (McClintock and Strong, Cyclopedia, art. “Antinomianism.”) Ma o le pogai lea ua latou fai mai ai e tusa lava po o se agasala aupito sili ona mātagā ma “ua manatu le lalolagi o se soligatulafono mamafa o le poloa’iga a le Atua, peitai e lē o se agasala lea mea i le silafaga a le Atua,” pe afai ua faia e se tasi o le au filifilia. “Auā o se tasi o uiga manino e iloa ai le au filifilia o lenei: latou te lē mafai ona faia o se mea e lē fiafia mai ai le Atua, po o se mea e faasāina e le tulafono.”</p>
	<p class="standard-indented">O aoaoga mata’utia lava nei sa toe aliali a’e foi i aoaoga a faia’oga ma a’oa’o i se vaitaimi mulimuli ane. Ua latou fai mai e leai se tulafono lemaliliua a le Atua e fai ma tapulaa e fua a’i le mea sa’o. Peitai ua latou fai mai o le sa’o po o le tonu o se mea, e fuafua lea i le mea ua tonu ma sa’o e tusa ai ma tu masani a le atunuu, ma o lea tapulaa e ono suia i soo se taimi e tusa ai ma tu a tagata. O nei manatu uma ua tasi lo latou tupu’aga - e tutupu uma mai i le mafaufau o lē na amatalia lana galuega leaga i le lagi e ala i lona taumafai e lepetia le tulafono a le Atua.</p>
	<p class="standard-indented">O le aoaoga na ta’ita’ia ai le to’atele ina ia teena le tulafono a le Atua o le aoaoga lea na fai mai ua filifilia e le lagi nisi ia faaolaina, a’o nisi mo le faafanoga e faavavau. Na matuā tetee Uesele i nei aoaoga sese faa- anitenomi, ma sa ia ta’u atu o nei aoaoga e lē ō gatasi ma le Tusi Paia. “Auā o le alofa tunoa o le Atua ua aumai ai le olataga, ua faaalia mai lea i tagata uma lava.” Tito 2:11. “Auā o le mea lelei lea ma le mālie i luma o lo tatou Faaola le Atua, o le finagalo ina ia faaolaina o tagata uma lava, ma ia oo ina iloa lelei le upu moni. Auā e to’atasi le Atua, e to’atasi foi le puluvaga i le Atua ma tagata, o le tagata o Keriso Iesu lea; o Le na foaifuaina e ia ia te ia e fai ma togiola mo tagata uma lava.” 1 Timoteo 2:3- 6. Ua tuusaunoaina mai le Agaga o le Atua ina ia mafai ai e tagata uma ona maua le ala o le faaolataga. Ma, o Keriso le malamalama moni, “na te faamalamalamaina tagata uma lava i lona maliu mai i le lalolagi” Ioane 1:9. E to’atele o le a latou lē maua le faaolataga ona o lo latou faatālatū ma lo latou lē fia taliaina o le meaalofa o le ola.</p>
	<p class="standard-indented">O le faamatalaga lenei a Uesele na tali atu ai i ē na fai mai o le maliu o Keriso na sōloia ai tulafono e sefulu a le Atua, faatasi ai ma tulafono o faigataulaga. Fai mai Uesele: “E le’i aveesea e Keriso le tulafono e pei ona faaalia mai i poloa’iga e sefulu ma tausia e le au perofeta. E le’i afio mai Iesu ina ia soloi’esea se vaega o lenei tulafono. E lē mafai ona ave’esea se vaega o lenei tulafono, auā o le tulafono lenei e ’tumau e pei o le molimau faamaoni i le lagi.’... O le tulafono lenei mai le amataga o le lalolagi, ma e le’i tusia lenei tulafono i papamaa, a’o loto o le fanau a tagata, ina ua mae’a ona foafoaina i latou e aao o le Atua. Ma, e ui lava ina ua tau leiloa atu nei mata’itusi o le tulafono talu ai le agasala, peitai e le mafai ona mou ese atu atoatoa le tulafono a’o i ai so tatou <span type="pagebreak" id="calibre_link-273" title="222" class="pagebreak">[222]</span> malamalama’aga i le va o le lelei ma le leaga. E tumau pea lenei tulafono i ona vaega uma, mo tagata uma, i augatupulaga uma. O le tumau o lenei tulafono e lē faalagolago lea i le vaega taimi po o le augatupulaga e te ola ai, po o le vaega o le lalolagi e te mau ai, po o se tasi lava mea e ono suia. Peitai o le tumau o lenei tulafono e faalagolago lea i le uiga o le Atua, ma le uiga o le tagata, atoa ma le va lēmasuia o nei uiga e lua.</p>
	<p class="standard-indented">“ ‘Ou te le’i sau e tatalaina, a ia faataunuuina.’ ... E lē taumatea le uigā o Lana fetalaiga lenei (e ō gatasi lava ma Ana ulua’i fetalaiga, atoa foi ma Ana fetalaiga na mulimuli mai.) O lona uiga, ua Ou sau ina ia faatumauina le tulafono i lona atoatoa, tusa lava po o ā taumafaiga a tagata ina ia soloi’esea ai. Ua Ou sau ina ia faamaninoina vaega uma sa pogisa ma faanenefu i ai tagata. Ua Ou sau ina ia ta’u atu le uiga moni, le uiga atoa o vaega ta’itasi uma o lenei tulafono; ina ia faasino atu le umi ma le lautele, ma mea uma ua aofia i soo se poloa’iga ua i ai i lenei tulafono; atoa foi le maualuga ma le loloto, faapea le uiga mamā tatou te lē malamalama i ai, ma le uiga faaleagaga o ona vaega uma.” (Wesley, Sermon 25.)</p>
	<p class="standard-indented">Na ta’u atu e Uesele le ō gatasitasi atoatoa o le tulafono ma le talalelei. Fai mai Uesele: “E faapena le vāvālalata o le sootaga o le tulafono ma le talalelei. O le tasi itu ua tatou vaaia ai o lo o faamuamua e le tulafono le talalelei; a’o le isi itu ua tatou vaaia ai le talalelei o ta’ita’ia i tatou ina ia tatou faamasani ma tausi i le tulafono. Faapei o lenei: Ua faatonuina i tatou e le tulafono ina ia tatou alolofa i le Atua, ina ia tatou alolofa i o tatou tua’oi, ina ia tatou agamalu ma loto maulalo, ma ola faapaiaina. Atonu ua tatou manatu tatou te lē mafai ona faia o nei mea uma; ma e moni tatou te lē mafaia nei mea i le malosi faaletagata. Peitai ua folafola mai e le Atua mo i tatou lea alofa, ma le agamalu ma le loto maulalo atoa ma le ola faapaiaina. Ona tatou talitonu ai lea i lea talalelei, ma ua faia mo i tatou e tusa ai ma lo tatou faatuatua; ma ua faataunuuina ai ia i tatou le amiotonu o le tulafono, e ala i le faatuatua ia Keriso Iesu. ...</p>
	<p class="standard-indented">Fai mai Uesele: “E i ai ni fili aupito malolosi o le talalelei ua latou faitioina ma faamasinoina le tulafono, ma ua latou ta’uleagaina le tulafono a le Atua. Ua latou a’oa’o tagata ina ia latou soli ma faaleaogā poloa’iga uma a le Atua i se taimi e tasi. ... O le mea lenei e sili ona ofo ai i lenei galuega taufaasese. O e o lo o lagolagoina lenei galuega sese, ua matuā talitonu i latou ua latou faia se mea e viia ai Keriso, e ala i lo latou lafotūina o Lana tulafono. Ua latou talitonu o lo o latou siitia a’e Lona malo e ala i lo latou lepetia o Ana aoaoga! Ioe, ua latou viia Keriso e pei lava ona faia e Iuta ina ua fai mai o ia, ’Rapi e, si o’u alofa, ona sogi ai lea o ia ia te ia.’ Semanū o se mea talafeagai pe ana fesili atu Iesu ia i latou uma nei, ’Tou te faalata ea le Atalii o le Tagata i le sogi?’ Auā o le mea moni lava ua latou faalata ia te Ia ina ua latou tautala mai i Lona toto, a ua latou ave’esea Lona palealii; ua latou faamāmāsagia Lana tulafono, a ua <span type="pagebreak" id="calibre_link-274" title="223" class="pagebreak">[223]</span> latou fai mai o lo o latou una’ia i luma Lana talalelei. O le moliga lava lenei e aafia ai soo se tasi na te laugaina atu ni aoaoga i se ala e ono faamāmāsagiaina ai le usitai; po o le laugaina atu o Keriso i se ala e ono sōloia ai pe faaitiitia ai le aogā o se tasi o poloa’iga a le Atua.” (Ibid.)</p>
	<p class="standard-indented">O le tali lenei a Uesele ia i latou o ē na fai mai o le tala’iga o le talalelei e faataunuuina ai sini uma o le tulafono. Fai mai Uesele: “Matou te matuā tetee i lea manatu. E lē faataunuuina e le tala’iga o le talalelei le ulua’i sini o le tulafono, o le faailoa atu lea i tagata o le leaga o le agasala, atoa ma le faguaina o i latou o ē o lo o momoe pea i augutu o le tofē o seoli. Fai mai le aposetolo o Paulo, ’O le tulafono e iloa lelei ai le agasala’, ma e lē lagona moni e le tagata lona mana’oga o le toto togiola o Keriso se’i vagana ua ia lagona lona tulaga agasala. ... O Keriso lava na fetalai mai, ’E lē mana’omia e ē malolosi le foma’i, a’o ē mama’i’. Ma, o se mea valea le valaauina o se foma’i mo ē o lo o malolosi, po o i latou foi o ē manatu o lo o malolosi i latou. Ia muamua ona lagona e i latou o lo latou pagatia i le ma’i, ona latou maua lea o le agaga fia faafetai i lau galuega fesoasoani i le aumaia o le foma’i. E faapena foi le valea o le ofoina atu o Keriso ia i latou o ē manatu o lo o atoatoa i latou, i latou o ē le’i nutimomoia o latou loto.” (Ibid. Sermon 35)</p>
	<p class="standard-indented">Na faapena ona laugaina atu e Uesele le alofa tunoa o le Atua, ma mulimuli atu ai o ia i lona Matai e ala i lona sa’ili’ili ina ia “faalauteleina le tulafono ma ta’uleleiaina ai”. Na ia faia ma le faamaoni le galuega na tuuina atu e le Atua ia te ia, ma, e maoa’e le matagofie o fua o lana galuega sa ia vaai i ai. E sili atu i le 50 tausaga na galue ai o ia o se faife’au femalaga’i solo. Ina ua faai’uina lana galuega ina ua sili atu i le 80 tausaga o lona soifua, sa sili atu i le toa lima selau afe i latou ua ta’ua o tagata Uesele. Peitai e lē iloa i le olaga nei le faitau aofa’i o ē na faamanuiaina ma siitia a’e nai le faafanoga ma le palapalā o le agasala, ma faatūina o latou vae i se olaga maualuga ma le mamā, e ala i lana galuega. Tatou te lē iloa foi i lalo nei le fuainumera o i latou o ē na faamanuiaina i se olaga sili ma le tamāo’aiga i mea faaleagaga, e ala i ana aoaoga. Na o le lagi o le a tatou iloa ai nei mea uma. O lo o i ai i le soifuaga o Uesele se lesona e maoa’e lona aogā mo Kerisiano uma ta’itoatasi. Ma’imau pe ana mafai ona vaaia i ekalesia uma i aso nei le faatuatua ma le agamalu, le ma’elegā paia ma le galue punoua’i, atoa ma le ola tuuina atu atoatoa o lenei auauna a Keriso! <span type="pagebreak" id="calibre_link-275" title="224" class="pagebreak">[224]</span> </p>
</div>
</div>


<div class="calibre1" id="calibre_link-18">
<div class="chapter" id="calibre_link-636">
	<h2 class="chapterhead">Mataupu 15&mdash;O Le Tusi Paia Ma Le Fouvalega Tele I Farani</h2>
	<p class="standard-indented">Ole galuega o le Toe Fuata’iga na tatala atu ai nei le Tusi Paia i le lautele o tagata, i lona sefulu ma le ono o senituri. Na sa’ili’ili loa ta’ita’i o le galuega o le Toe Fuata’iga ina ia faaofi atu le Tusi Paia i atunuu uma o Europa. Na talileleia le Tusi Paia e nisi o atunuu ua pei o se avefe’au mai le lagi. Peitai sa faamanuiaina taumafaiga faalepope e taofia ai le ofi atu o le Tusi Paia i le tele o isi atunuu, ma ua lē mafai ai ona ofi atu le malamalama o le Tusi Paia e siitia ai tapulaa o tagata i ia atunuu. E ui lava na ofi atu le Tusi Paia i se tasi o ia atunuu, sa lē malamalama i ai tagata talu ai le tele o le pogisa. Ona tauivi ai lea o le upu moni ma le mea sese mo le selau ma selau o tausaga i totonu o le atunuu o Farani. Na i’u ai lava ina manumalo le leaga, ma ua tulia ai loa i fafo le upu moni. “O le faasala foi lenei, ina ua oo mai le malamalama i le lalolagi, a’o tagata, e sili lo latou mana’o i le pouliuli i lo latou mana’o i le malamalama.” Ioane 3:19. Ona tuua loa lea o lea atunuu na te selesele i le i’uga o le ala ua ia filifilia. Na aveesea le Agaga o le Atua mai nei tagata, o ē ua latou inoino ma teena le meaalofa o Lona alofa tunoa. Na faatagaina le leaga ina ia faaatoatoaina lana galuega. Ma sa vaaia e le lalolagi le fua o le teena ma le iloa o le malamalama.</p>
	<p class="standard-indented">O le taua umi lea na tau i Farani e tetee atu ai i le Tusi Paia, sa taualuga lea taua i ni vaaiga mata’utia i le taimi o le Fouvalega Tele. O le sasao a’e o nei fouvalega mata’utia, o le fua lava lea o le teena, atoa ma le faasāina e Roma o le Tusi Paia. O se ata aupito manino lea ua vā’ai i ai le lalolagi i le taunuuga tonu o faiga faapope. O se ata lea o le taunuuga ua oo i ai le sili atu i le afe o tausaga na fai ai a’oa’oga a le ekalesia Roma e tetee atu ai i le Tusi Paia.</p>
	<p class="standard-indented">Na valo’ia mai e le au perofeta le tu’ipalaina o le Tusi Paia i le vaitaimi umi o le pule aoao a le pope. Na valo’ia mai foi i le Faaaliga le i’uga mata’utia o le a mulimuli mai, ae maise lava i Farani, talu ai le pule a le “tagata o le agasala”.</p>
	<p class="standard-indented">Fai mai le agelu a le Alii: “Latou te solia foi le aai paia i masina e fagafulu ma le lua. Ou te tuuina atu foi i a’u molimau e to’alua, la te <span type="pagebreak" id="calibre_link-276" title="225" class="pagebreak">[225]</span> vavalo ai i aso e tasi le afe e lua selau ma le onogafulu, o oofu i la’ua i ie talatala. ... Pe a uma ona la faai’uina la la mau, ona sii mai lea o le taua ia te i la’ua e le manu feai, lē ua alu a’e nai le to e le gata, e manumalo foi o ia ia te i la’ua, ma fasioti ia te i la’ua. O la tino foi e i ai ia i le ala o le aai tele, o lona igoa faaleagaga, o Sotoma ma Aikupito, o le mea foi na faasatauroina ai lo tatou Alii. ... E fiafia foi ē ua nonofo i le nuu ona o i la’ua, ma latou olioli, ma fe’avea’i mea alofa; auā na faatigaina ē ua nonofo i le nuu e ia perofeta e to’alua. A ua mavae aso e tolu ma le vaeluagalemu o le aso, ona uluitinoina ai lea o i la’ua e le Agaga ola mai le Atua, ona la tutū i luga ai lea o la vae, ona oo ai lea o le mata’u tele i ē na matamata ia te i la’ua.” Faaaliga 11: 2-11.</p>
	<p class="standard-indented">E lua vaegataimi o lo o ta’ua i inei: o “masina e fagafulu ma le lua”, ma “aso e tasi le afe e lua selau ma le onogafulu”. Peitai e faasino ia faaupuga i se vaitaimi e tasi - le vaitaimi lea na sauāina ai e Roma le ekalesia a Keriso. Na amata le 1260 tausaga o le pule aoao a le pope i le T.A 538, ma o lona uiga e faai’u i le 1798. O le tausaga lea na taunuu ai i Roma se vaega’au a Farani ma ave faatagataotauaina ai le pope, ma sa ia maliu ai a’o faaaunuua o ia. E ui lava sa le’i umi ae toe palotaina ma filifilia se isi pope fou, e le’i toe oo lava le malosi o le pule faapope i le tulaga na i ai i luma atu o le 1798.</p>
	<p class="standard-indented">E lei atoa le 1260 tausaga o faaauauina le sauaga o le ekalesia. O le alofa o le Atua i Ona tagata na faapuupuuina ai le vaitaimi o le aasa o lo latou tofotofoga. O upu nei na faamatalaina ai e le Faaola le “puapuaga tele” na Ia valo’ia o le a oo mai i le ekalesia: “A le faapuupuuina foi ia aso, e lē faaolaina se tasi; ae faapuupuuina ia aso ona o ē ua filifilia.” Mataio 24: 22. Na faamutaina sauaga i luma atu o le 1798 talu ai le galuega o le Toe Fuata’iga.</p>
	<p class="standard-indented">Fai mai le perofeta e uiga i molimau e lua: “O laau olive ia e lua, ma tuugalamepa e lua ua tutū i luma o le Atua o le lalolagi.” Faaaliga 11:4. Fai mai le tusi salamo: “O lau afioga o le sulu lea i o’u vae, ma le malamalama i lo’u ala.” Salamo 119:105. O molimau e lua ua faatusa i ai Tusitusiga Paia o le Feagaiga Fou ma le Feagaiga Tuai. O ni molimau tāua nei i le tupu’aga mai, atoa ma le tumau e faavavau o le tulafono a le Atua. Ua molimau foi i la’ua nei i le fuafuaga o le faaolataga. O faatusa uma ma ata, ma taulaga ma valo’aga o le Feagaiga Tuai, ua latou faasino lima i luma i le Faaola o le a afio mai. O evagelia ma le au tusitala uma o le Feagaiga Fou, ua latou faamatalaina mai le Faaola ua taunuu mai, pei lava ona sa valo’ia mai i ata ma valo’aga.</p>
	<p class="standard-indented">“La te vavalo ai i aso e tasi le afe e lua selau ma le onogafulu, o oofu i la’ua i ie talatala.” O le tele o lea vaitaimi sa tau le iloa ai molimau e lua a le Atua. Na sa’ili’ili le pule faapope e natia le upu moni mai tagata, ae siitia a’e i o latou luma ni molimau sese e tetee atu ai i le mau a le Tusi Paia. O le vavalo o molimau e lua a’o “oofu i ie talatala” e faasino lea i le <span type="pagebreak" id="calibre_link-277" title="226" class="pagebreak">[226]</span> vaitaimi na faasāina ai le Tusi Paia e le pule faalelotu ma le pule faalemalo. E faasino lea i le vaitaimi na taumafai ai le pule faapope e faaliliusese i le mau a le Tusi Paia. E faasino foi i taumafaiga uma a tagata ma temoni ina ia faaliliu’eseina mafaufau o tagata mai le Tusi Paia. E faasino i le vaitaimi na oo ai sauaga ia i latou o ē na tutu atu ma le lē fefefe e lauga atu le upu moni paia. Na sa’ilia ma tuliloaina i latou ua pei o ni manu’aivao, na faalataina i latou ma faatāugāina, na lafoina i latou i ni ana pogisa e falepuipui ai, na fasia faamaturo i latou ona o lo latou faatuatua, a’o nisi na sosola i ni mea tuufua i luga o mauga, po o lua ma ana i le eleele. O le taimi lea na oofu ai molimau e lua i ie talatala. Peitai na faaauauina pea la la molimau i lea vaitaimi atoa, o le 1260 tausaga. E oo lava i vaitaimi aupito pogisa o le tala faasolo o le ekalesia, sa i ai lava le au faamaoni o ē na tāua ia i latou le afioga a le Atua, ma sa latou tutū atu ai e tau mo Lona viiga. Na tuuina atu i nei auauna faamaoni le poto ma le faautauta, o le mana ma le pule e tala’i atu ai Lana upu moni i tausaga uma o lenei vaitaimi umi.</p>
	<p class="standard-indented">“Afai foi e fia faaleaga se tasi ia te i la’ua, ona alu atu ai lea o le afi ai o la gutu, e faaumatia ai ē ua fai i la’ua mo latou fili; afai foi e fia faaleaga se tasi ia te i la’ua, e tusa ona faapea ona fasiotia o ia.” Faaaliga 11:5. E lē mafai ona solia e tagata le afioga a le Atua e aunoa ma so latou faasalaga. Ua faataatiaina mai i le mata’upu faai’u o le Faaaliga le uiga o lenei lapata’iga: “Auā ou te ta’utino atu ia i latou uma o ē faalogo i upu o le valo’aga o lenei tusi, Ai se tasi e faaopoopo mai se upu i nei upu, e faaopoopoina atu e le Atua ia te ia o mala ua tusia i lenei tusi. Ai se tasi foi e aveese se upu i upu o le tusi o lenei valo’aga, e aveeseina e le Atua lona tofi i le tusi o le ola, ma le aai paia, ma mea ua tusia i lenei tusi.” Faaaliga 22: 18, 19.</p>
	<p class="standard-indented">E faapena lapata’iga ua tuuina mai e le Atua ina ia puipuia ai tagata mai lo latou taumafai e suia i soo se auala Ana poloa’iga po o mea ua Ia faaalia mai. E faasino nei lapata’iga ia i latou uma o ē faaaogā la latou pule, po o lo latou poto ma le malosi e ta’ita’ia ai tagata ina ia latou manatu māmā i le tulafono a le Atua. E ao ona oo ifo ai le gatete ma le fefe ia i latou o ē faalepopoi i lo latou fai mai e leai se ese’esega pe tatou te tausia le tulafono a le Atua pe leai. O i latou uma o ē siitia a’e o latou lava manatu ina ia sili a’e i lo le finagalo faaalia o le Atua, o i latou uma o ē taumafai e suia le uiga manino o le Tusi Paia ina ia tusa ai ma mea latou te manana’o i ai, po o mea e mana’o i ai le lalolagi, ua sopo atu vae o i latou nei i se ala matuā mata’utia. O le afioga tusia, le tulafono lea a le Atua, o le a avea lea ma faamasino i amio a tagata uma, ma ta’usalaina ai i latou uma o ē o le a fuaina i lenei fua lēmasesē, ma iloa ai lo latou māmāsagia.</p>
	<p class="standard-indented">“Pe a uma ona faai’uina la la mau.” O le vaitaimi o le vavalo a molimau e lua a’o oofu i ie talatala na faamutaina lea i le 1798. A’o tau lalata atu i le <span type="pagebreak" id="calibre_link-278" title="227" class="pagebreak">[227]</span> mutaaga o la la galuega na faia i le taimi o le pogisa, fai mai le valo’aga, o le a siitau mai ia i la’ua le malo lea ua faatusaina i le “manu feai ua alu a’e nai le to e le gata.” O ē na pule i le ekalesia ma le malo i le tele o atunuu o Europa, sa pulea i latou e Satani e ala i le malosi faalepope. Peitai ua tatou vaaia i inei se faaaliga fou o le mana faasatani.</p>
	<p class="standard-indented">Sa pei o se tulafono tumau a Roma lona taofia o le Tusi Paia mai tagata. Na ia taofia ma natia le Afioga a le Atua mai tagata e ala i lona faaaogaina o se gagana e lē malamalama i ai tagata. Fai mai Roma o le ala lea e faailoa ai le āva i le Tusi Paia. O lalo ifo o lana pule na vavalo ai molimau e lua a’o “oofu i ie talatala”. Peitai ua valo’ia mai se tasi malo, le manu feai lea ua alu a’e nai le to e le gata, o le a ia lē natia lona siitaua atu faalaua’itele i le afioga a le Atua.</p>
	<p class="standard-indented">O Aikupito le igoa “faaleagaga” o le “aai tele” lea na fasiotia ai molimau e lua, ma taatitia ai o la tino i le ala. Ua sili Aikupito i isi malo uma o lo o tā’ua i le Tusi Paia, i lona faasausili ma lona upuvale i le Atua soifua, atoa ma lona tetee i Lana tulafono. E leai se malo na sili atu le faamaualuga o lona tupu e pei o le faasausili o le tupu o Aikupito i le pule a le Lagi. Ina ua avatu i ai e Mose le fe’au mai le Atua, fai mai le tali faamaualuga a Farao: “O ai Ieova ou te usitai i ai ma tuuina atu ai Isaraelu e o? Ou te le iloa Ieova, ma ou te le tuuina atu foi Isaraelu e o.” Esoto 5:2. O le talitonuga mata’utia lenei ua fai mai e leai se Atua, ma o le atunuu lea ua faatusaina ia Aikupito o le a toe faapea foi ona faailoa mai o lona lē talitonu i le Atua soifua, ma o le a toe faailoa mai foi le agaga lava lea e tasi o le faamaualuga ma le faasausili. O Sotoma le tasi igoa “faaleagaga” ua faatusaina i ai le “aai tele”. O le pa’ū maulalo o Sotoma i lona solia o le tulafono a le Atua sa faatinoina lea i le amioleaga ma le faitaaga. Ma o le agasala lava foi lea e tasi na valo’ia mai o le a avea ma uiga iloga o le atunuu lea ua faatusaina e le Tusi Paia o Sotoma.</p>
	<p class="standard-indented">E tusa ai la ma upu a le perofeta, na valo’ia mai o le a tu mai se malo e uiga faatasi ma Satani i lona tupu’aga ma lana amio, i ni nai tausaga a’o le’i oo i le 1798. O le a tu mai lea malo e siitaua atu i le Tusi Paia. Ma, o le atunuu o le a taofia ai le mau a molimau e lua, o le a iloga ai le faasausili e pei ona sa faailoa e Farao, ma le amioleaga e pei ona lauiloa ai Sotoma.</p>
	<p class="standard-indented">E ofoofogia ma atoatoa le faataunuuga o lenei valo’aga i le tala faasolo o le malo o Farani. O le tausaga 1793, a’o faia pea le Fouvalega Tele i Farani, o le tausaga lea “na faato’ā vā’ai ai le lalolagi i se fono a ni tagata a’oa’oina ua latou faoa le pule e pulea ai se tasi o malo aupito iloga i Europa, ma ua latou sii a’e ai lo latou leo tuufaatasi e teenaina ai le talitonuga ma le tapua’iga i le Atua.” (Sir Walter Scott, Life of Napoleon vol 1, ch 17.) “Ua na o Farani lava le malo i le lalolagi o lo o i ai tusitusiga aloa’ia e faamaonia ai lona sii a’e o lona lima, o se malo ua fouvale faaaliali i lē na foafoaina le lagi ma le lalolagi. E to’atele i latou i Egelani, Siamani, Sepania, ma isi atunuu, o ē na upuvale i le Atua, ma o lo o latou <span type="pagebreak" id="calibre_link-279" title="228" class="pagebreak">[228]</span> saga upuvale pea i Lona suafa, ma fai mai e leai se Atua. Peitai ua tu tasi mai lava Farani i le tala faasolo o le lalolagi, ua na o lea le malo ua faia e lana Fono Faitulafono se poloa’iga e folafola mai ai ua leai se Atua. E le gata i lea, na fe’ei fiafia ma pepese ma sisiva tagata uma o lona laumua, atoa ma le to’atele i isi aai, o tane atoa ma fafine, ina ua latou faalogo i lea folafolaga.” (Blackwood’s Magazine, November, 1870.)</p>
	<p class="standard-indented">Na i ai foi nisi uiga iloga o Sotoma sa vaaia i Farani. Na vaaia i le vaitaimi o le Fouvalega Tele se tulaga pa’ū maulalo ma le amioleaga e pei lava o amioga na oo mai ai le faafanoga i aai o Sotoma ma Komoro. O upu nei a le tusitala o le tala faasolo ua na faamatalaina mai ai le lē talitonu o Farani i le Atua, atoa ma le amioleaga pa’ū maulalo o ona tagata, e tusa ai ma le valo’aga. Fai mai le tusitala, “Na fuifuilua le faia o le tulafono e uiga i le leai o se Atua, ma le tulafono na faamāmāsagiaina ai le sauniga o le faaipoipoga. O le faaipoipoga o le feagaiga aupito paia lea e ono faia e tagata. O le malosi ma le tumau o le sauniga o le faaipoipoga, o le malosi foi lea ma le tumau o se nuu po o se malo. Peitai o lenei ua faamāmāsagiaina e Farani le sauniga o le faaipoipoga, ma avea ai ua na o se feagaiga faalemalo, se feagaiga e lē tumau, se feagaiga e pule ai lava le ulugalii la’ua i le taimi e faamutaina ai. ... Ana o mai temoni e sa’ili’ili se auala e ono lepetia ai uiga lelei uma o le faaaloalo ma le āva, atoa ma isi uiga lelei ma uiga tumau o le li’o faale’aiga, ma ana fai latou te fia maua se auala e mafai ai ona faatumauina o lenei amioleaga i lea tupulaga ma lea tupulaga, semanū latou te lē maua se auala e sili atu ona manuia ai lo latou mana’o nai lo le faamāmāsagiaina o le sauniga o le faaipoipoga. ... Na faaigoaina e se tasi tagata lauiloa o lea vaitaimi le faaipoipoga i Farani o le ’sakalameta o le mulilua’. O le igoa o lea tagata o Sofi Ano.” (Scott, vol. 1, ch. 17.)</p>
	<p class="standard-indented">“O le mea foi na faasatauroina ai lo tatou Alii.” Na faataunuuina foi e Farani le vaega lenei o le valo’aga. E leai se isi malo na sili atu ona faaalia ai o le agaga tetee ia Keriso nai lo Farani. E leai se isi atunuu na sili atu ona faafeagai ai o le upu moni ma sauaga tiga. Na faasatauroina e Farani Keriso e ala i sauaga na ia faia i Ona soo o ē na tala’ia le talalelei.</p>
	<p class="standard-indented">Na faapea ona faamaligiina o le toto o le aupaia i le selau ma selau o tausaga. A’o tuuina atu ola o tagata Ualetenese mo le afioga a le Atua ma le mau a Iesu Keriso, i luga o mauga o Pietimoni, na faapena foi ona molimau atu mo le upu moni o latou uso, o tagata Alapikenesi i Farani. O sauaga mata’utia atoa ma le oti na feagai ma i latou nei i le vaitaimi o le Toe Fuata’iga. O le faatāugāina o tino o i latou nei i sauaga mata’utia ma le oti faamaturo mo Iesu, na fai lea o ni mea faafiafia auā le maimoaga a le tupu ma alii sili, faapea o latou masiofo ma faletua, atoa ma le au mau tofi maualuluga o le malo. Na faapea foi ona faamasaaina o le toto o tagata Iukenote i Farani a’o latou finau atu mo le sa’olotoga i mea tau tapua’iga, o se mea ua pele ma paia i le loto o le tagata. Na pei o ni tagata <span type="pagebreak" id="calibre_link-280" title="229" class="pagebreak">[229]</span> solitulafono mamafa le au Porotesano, ma sa tuliloaina i latou faapei o le tulia o ni manu’aivao, ma sa ofoina atu ni tupe i soo se tasi na te maua ma fasiotia soo se isi o le au Porotesano.</p>
	<p class="standard-indented">O le “Ekalesia i le Toafa” na igoa ai fanau a fanau a ulua’i Kerisiano o ē na totoe i Farani i lona 18 o senituri, o e na lalafi solo i luga o mauga i le itu i Saute o Farani, ma latou tūtūmau ai i le faatuatua o o latou tua’ā. Sa fai a latou sauniga i le po i luga o mauga po o vaega tuufua o le vao, ma sa tuliloaina ma maua i latou e fitafita na o mai i solofanua ma tatoso atu i latou nei e fai ma pologa e aloina vaa faigaluega o le malo i lo latou olaga atoa. O ē na aupito amioatua ma aupito a’oa’oina o le au Kerisiano i Farani sa faatāugāina o latou tino ma tuu i filifili i le mea sa falepuipui ai le au faomea ma le au fasioti tagata. O isi na vave oo mai lo latou oti ina ua fanaina i latou a’o latou faapa’u’ū ifo i o latou tulivae i le tatalo. E selau ma selau toeaiina ma fafine ma tamaiti na fasiotia ma faataatitia ai lava o latou tino i le eleele na fai ai a latou sauniga. O ē na ui atu ai i lea vaomatua i se taimi mulimuli ane, na latou maua ai “tino oti ua fola i le eleele, a’o isi tino oti o lo o tāutau solo mai i luga o laau.” Ua avea nei lo latou atunuu o se vaomatua pogisa, o se laufanua ua faatafunaina e le pelu ma le agaese atoa ma fata na susunuina ai le au Kerisiano. “E le’i faia lenei fasiotigātagata i se vaitaimi pogisa; na fai nei faiga uma i le vaitaimi o le malamalama i le nofoaiga a Lui le Sefulufā. O le taimi lea ua aloa’ia ai a’oa’oga faasaienitisi, na tāua ai foi le au tusitala ma ē ua malamalama ma a’oa’oina lelei; o a’oa’o foi ma patele i le maota o le tupu faapea lo latou laumua o ni tagata popoto ma ē ua a’oa’oina, ma sa latou faailoaina atu i luma o tagata ni foliga agamalu ma le alofa.” (Ibid., b. 22, ch. 7.)</p>
	<p class="standard-indented">Peitai e ui i nei sauaga uma, o le amioleaga na aupito sili ona maoa’e i le pouliuli o sauaga uma, ma aupito sili ona mata’utia i sauaga uma faatemoni i senituri uma o le pogisa, o le fasiotigātagata lea ua ta’ua o le Fasiotigātagata i Patolomaio. E manatua pea e le lalolagi ma le gatete o loto atoa ma le maniti o tino, ni vaaiga ofoofogia ma le mata’utia o lea fasiotigātagata mata’utia ma le sauā. Na tuuina atu e le tupu o Farani lana faamanuiaga i lenei galuega leaga ina ua una’iina o ia e patele ma epikopo Roma. Na faia le fuafuaga o le ta o le logo i le valuapo, o le a avea lea ma faailoga o le amataga o le fasiotigātagata. E afe ma afe tagata Porotesano na momoe filemu i o latou fale i lena po ma lo latou faatuatua i le puipuiga a lo latou tupu. Peitai na faafuasei ona tatosoina atu i latou i fafo ma fasiotia ai loa lava i latou e aunoa ma se upu po o se lapata’iga.</p>
	<p class="standard-indented">Pei lava ona avea o Keriso o le ta’ita’i lemavaaia o Ona tagata mai le mea na latou nofo pologa ai i Aikupito, na faapena foi ona avea o Satani o le ta’ita’i lemavaaia o ana au i lenei galuega mata’utia o le faatupula’ia o maturo. E fitu aso o faaauau pea lea fasiotigātagata i totonu o le aai o Pale; ma sa sili ona mata’utia o vaaiga o le ulua’i tolu o aso. E le na o tagata o le aai tele o Pale na aafia i lenei mala. Na maua se faatonuga <span type="pagebreak" id="calibre_link-281" title="230" class="pagebreak">[230]</span> faapitoa mai le tupu ina ia aafia ai soo se itumalo atoa ma aai laiti uma e maua i ai tagata Porotesano. Na faasolo’atoa le faiga o lenei fasiotigātagata. O toeaiina ma loomatutua, o tane ma fafine, o tamalii atoa ma auauna, o tinā faapea le autalavou, e oo lava i nai pepe laiti, e le’i foi ai le galuega a le pelu. E lua masina o faia pea lava lenei fasigātagata. Ma e 70,000 i latou o le malosi o le atunuu na maliliu ai i lea fasiotigātagata.</p>
	<p class="standard-indented">“E leai se mea na gata mai ai le olioli o patele ma le aufailotu i Roma ina ua latou maua le tala i lenei fasiotigātagata. E afe kalauna (tusa ma le $3,000 tālā) na tuuina e le katinale o le aai o Loreni i le avefe’au na alu atu ma lenei tala. Na taalili le pa mai o fana na faailogaina ai le taunuu atu o lenei tala fiafia. E le gata i lea o lo latou fiafia tele na latou ta ai logo i falesa eseese i le ao, ma latou faia ai ni afi tetele i le po, ua pei ai lava o le ao. Na faafeao pope Kelekolio le Sefulutolu e katinale ma le mamalu eseese o le aufailotu a’o ia malaga atu i se solo umi agai i le malumalu o Sene Lui, e faafofoga ai a’o peseina mai e le katinale o le aai o Loreni se vii o le manumalo i le Atua. ... Na faia faapitoa se pine e faailogaina ai lenei fasiotigātagata. O lo o i ai pea i le Vatikana ni ata tetele se tolu na tusia e faamanatuina ai lea aso. O se tasi o ia ata o se ata o le tupu o lo o fono ma ana faufautua i le fuafuaina o le fasiotigātagata, a’o le tasi ata o se ata o le faatinoina o le galuega o le fasiotigātagata. O le tele o le olioli o Kelekolio na ia auina atu ai ia Salesa le tupu o Farani, le Rosa Auro. E fa masina talu ona mae’a o lenei fasiotigātagata ae faafofoga loa ma le fiafia le pope o lauga se patele Farani ma ia ta’ua ai ’le olioli ma le fiafia i le aso na maua ai e le tamā paia le tala fiafia, ma ia maliu atu ai i se solo mamalu e fai le faafetai i le Atua i le malumalu o Sene Lui.’” (Henry White, The Massacre of St. Bartholomew, ch. 14, par. 34.)</p>
	<p class="standard-indented">O le agaga sa taulamua ma una’iina le fasiotigātagata i Patolomaio, o le agaga lava lea e tasi na ta’ita’i i vaega eseese o le Fouvalega Tele. Na latou fai ane o Keriso o se faalata, ma, o le upu teuloto a nei tagata Farani lē talitonu i le Atua o lē: “Olopala lea Meaola”, ma o lea upu na faatatau ia Keriso. Na ō faatasi le faiga o upuvale i le lagi ma le faia o amio mātagā ma amio pa’a’ā; o ē na aupito sili le amio leaga ma le sauā, o i latou ia na aupito sili ona faaeaina ma ave i ai le mamalu. O nei faiga uma na avatu ai le viiga sili ia Satani; a’o Keriso i Ona uiga masani o le upumoni, amiotonu, ma le alofa fua, ua latou faasatauroina.</p>
	<p class="standard-indented">“Ona sii mai lea o le taua ia te i la’ua e le manu fe’ai lē ua alu a’e nai le to e le gata, e manumalo foi o ia ia te i la’ua, ma fasioti ia te i la’ua.” E le’i talitonu i le Atua le tupu na pulea Farani i le taimi o le Fouvalega Tele atoa ma le Pule’aga a le Oti Mata’utia, ma o ia lea na faataunuuina le siitaua atu i le Atua ma Lana afioga paia, i se taua uiga ese ua faato’ā molimauina lea e le lalolagi. Na sōloia e le Fono Faitulafono le tapua’iga i le Atua. Na aoina Tusi Paia ma susunuina faalaua’itele. Na latou faaalia i soo se auala lo latou manatu faatauvaa ma le manatu maulalo i le Tusi <span type="pagebreak" id="calibre_link-282" title="231" class="pagebreak">[231]</span> Paia. Na solipalaina le tulafono a le Atua. Na latou sōloia ma faaleaogaina sauniga ua poloa’iina mai e le Tusi Paia. Na latou tuu’esea le aso mālōlō i le ta’i fitu o aso, a ua avea le ta’i sefulu o aso ma aso e fai ai fiafia ma poula ma amioga e upuvale atu ai i le lagi. Ua latou faasāina le Papatisoga ma le Faamanatuga. Ma sa tutu’i pepa faasalalau i fanua tanu uma, e ta’u atu ai o le oti o le moe e faavavau, ma e leai se Toetu.</p>
	<p class="standard-indented">Na latou fai ane o le mata’u i le Atua e lē o le amataga lea o le poto, a’o le amataga lea o le valea. Na faasāina soo se tapua’iga faalelotu se’i vagana ai tapua’iga i le sa’olotoga ma tapua’iga i le atunuu. “Ua aumai nei le epikopo o le aai o Pale e fai ma sui o le ekalesia na te faataunuuina le mea na manana’o i ai le Fono Faitulafono. Ua faafeaoina mai o ia ina ia tu i luma o le Fono e fai ai lana tautinoga faalaua’itele, e ta’u atu ai e faapea, o a’oa’oga faalelotu uma na ia a’oa’oina mo le tele o tausaga, ua na o ni togafiti pepelo faapatele, ma e leai so latou faavae i le tala faasolopito o le lalolagi po o le upu moni paia. Na ia tautino atu ma le manino e leai se Atua, ma o le a tuuina atu atoa o ia mo le tapua’iga i le sa’olotoga, ma le faaeaina o le tulaga tutusa o tagata uma, ma uiga tausaafia, atoa ma le mea sa’o. Ona sosoo ai lea ma lona tuuina i luga o le laulau o ona faailoga uma faa-epikopo, ae opoina loa ma fusia o ia e le Peresetene o le Fono. Na uia lea faata’ita’iga leaga e nisi foi patele ua lē toe talitonu i le Tusi Paia.” (Scott, vol. 1, ch. 17.)</p>
	<p class="standard-indented">“E fiafia foi ē ua nonofo i le nuu ona o i la’ua, ma latou olioli, ma fe’avea’i meaalofa; auā na faatigaina ē ua nonofo i le nuu e ia perofeta e to’alua.” Ua tapunia nei e le faapaupau o Farani le leo a’oa’i o molimau e lua a le Atua. Ua taatia nei ua oti le upu moni i luga o ona alatetele, a ua soona olioli i latou uma o ē na tetee i poloa’iga uma o le tulafono a le Atua. Na lē natia le faatauemu o tagata Farani i le Atua. Pei lava ona faia e tagata amioleaga anamua, na faapena foi ona latou alalaga ma faapea atu: “E silafia ea faapefea e le Atua? E i ai ea se poto i le Silisili Ese?” Salamo 73:11.</p>
	<p class="standard-indented">Sa matuā ese le tulaga na oo i ai le fiatagata faalepopoi o se tasi o patele o lenei talitonuga fou. Fai mai o ia: “Le Atua, afai o E soifua ia E tauimasui mai ona o Lou suafa ua upuvaleina. Ou te lu’i atu ia te Oe! Ua E lēmagagana. Ua matuā lē mafai ona E faaalia mai o sou malosi. O ai nei la o le a talitonu o lo o E soifua pea?” (Lacretelle, History, vol. II, p. 309; in Sir Archibald Alison, History of Europe, vol.I, ch. 10.) E le o se si’uleo ea lenei o Farao ina ua ia fai atu ia Mose, “O ai ea Ieova ou te faalogo ai i lana upu? ...Ou te le iloa po o ai Ieova!”</p>
	<p class="standard-indented">“Ua fai ifo le tagata valea i lona loto, E leai se Atua” Salamo 14:1. Ma ua fetalai mai le Alii e uiga ia i latou o ē suia Lana upu moni: “E iloa lelei lava ~ lo latou valea e tagata uma” 2 Timo. 3:9. E le’i umi se va o le teena e Farani o le tapua’iga o le Atua soifua, “o lē maualuga ma ua Silisili, o lē afio e faavavau”, ma lona pa’ū ifo loa i le tulaga ifo i tupua. O le ifo i <span type="pagebreak" id="calibre_link-283" title="232" class="pagebreak">[232]</span> tupua a Farani na faatinoina lea e ala i lo latou tapuai atu i le atua Fafine o Mafaufauga, o se fafine talitane. O nei mea uma na tausolomua ai le Fono Faitulafono, le fono o sui maualuluga atoa ma isi ta’ita’i o le malo. Fai mai le tusitala o le tala tuufaasolo, “Na aupito ona valea ma le faalēpopoi se tasi o sauniga na faatūina e Farani i lea vaitaimi o le pogisa. Na talaia faitoto’a o le Maota Fono ma sa ulufale atu ai loa se au fā’aili ua tāina a latou pese Sa muamua atu i luma o le fā’aili sui maualuluga uma o le fono i se solo mamalu. Sa latou usuina se pese e viia ai le sa’olotoga a’o latou savavali atu faatasi ma se fafine o pulou i se ufimata. O ia lea o le a avea ma tapua’iga a Farani; o ia lea o Atuafafine o Mafaufauga. Ua oo atu nei o ia i luma o le Fono, ma ua susu’eina loa ma le faaeteete lona ufimata, ma ua faasaofa’i o ia i le itu taumatau o le ta’ita’i o le Fono, ma ua iloa ai loa e le to’atele o se tasi lenei o fafine siva o le fale siva o le taulaga. Ua fai e le Fono Faitulafono a Farani lea fafine ma sui aupito fetaui o le mafaufau lea ua avea ma o latou atua, ma ua latou tapuai faatasi atu nei i ai.</p>
	<p class="standard-indented">“Sa lē na o le laumua o Farani na fai ai lenei sauniga faalēmata’u ma le valea. Sa faia foi faapea i soo se vaega o Farani na malosi ai le Fouvalega Tele.” (Scott, vol. 1, ch. 17.)</p>
	<p class="standard-indented">Fai mai upu a le failauga na faatūina le tapua’iga i Mafaufauga: “Sui mamalu e, o le Fono Faitulafono! O le mea sa soonafai ai talitonuga ma lotu e aunoa ma se taofiofi, ua sui tulaga nei i ai le mafaufau. E lē mafai e talitonuga faapea ona vaai i le malosi o le malamalama. O se ulua’i taimi lenei ua molimauina ai e puipui o lenei fale le leo o le upu moni a’o potopoto lenei aofia e to’atele i le asō. Ua faailogaina e tagata Farani i le asō le tapua’iga moni e tasi - o le tapua’iga lea o le Sa’olotoga, le tapua’iga o Mafaufauga. O inei ua tatou ofo alofa ma ofo manuia atu ai i vaega eseese o le malo tele o Farani. O inei ua tatou lafoa’ia ai tupua e leai ni ola ina ia tatou tapuai atu ai i le faatusa ola, le faauluuluga o le uiga faaletagata, le Atuafafine o Mafaufauga.” (M A Thiers, History of the French Revolution, vol. 2, pp. 370, 371.)</p>
	<p class="standard-indented">O upu nei a le failauga i le Fono Faitulafono a Farani ina ua avatua le atua fafine i luma o le Fono: “Uso e, soia tatou te toe gatete ma matata’u i luma o le si’ufofoga o le Atua e leai se mana po o se malosi o i ai. O o outou lava manatunatuga ua tupu a’e ai lo tou matata’u. Ia amata atu i le asō ona tatou tia’i atua uma sei vagana ai le “atua o mafaufauga”. Ou te avatua ia te outou le faatusa mamā ma le maualuga lenei o le atua o Mafaufauga. Afai tou te fia tapuai i tupua, ona outou fai taulaga lea i tupua faapei o lenei. ...Faapau’ū atu ia i luma o le Fono Tele o le Sa’olotoga. E! le ’ie ufimata o Mafaufauga!”</p>
	<p class="standard-indented">“Sa tago atu loa le ta’ita’i o le Fono ma fusi mai i le Atuafafine. Ua mae’a lea ona faatūina loa lea o le atua fafine i se taavale ua matuā maoa’e lona matagofie, e avatu ai o ia i le malumalu tele o Nota Taima a’o molimauina <span type="pagebreak" id="calibre_link-284" title="233" class="pagebreak">[233]</span> e le afe ma afe o le motu o tagata. Ua faatūina nei le atua fafine e fai ma sui o le Atua, i se fata faitaulaga maualuga i totonu o le malumalu, ma ua ifoifo ma tapuai atu loa i ai i latou uma na faatasi atu i ai.” (Alison, vol.l, ch. 10.)</p>
	<p class="standard-indented">E le’i mavae se taimi umi ae sosoo mai ai loa ma le susunuina faalaua’itele o Tusi Paia. O le maota tele o le aai o Pale na ulufale mai i ai nisi o le Sosaiete o le Fale Mataaga ma latou fe’ei ma fai mai: “la Soifua Pea le Mafaufau!” Sa latou ’u’uina mai se laau umi o lo o tautau mai ai ni toega o ni tusi ua toetoe lava ona mu atoatoa. Sa i ai i luga o lea laau ni toega o ni tusi tatalo, atoa ma ni toega o le Tusi Paia. Fai mai le ta’ita’i fono o lea Sosaiete, “O se afi tele na togisala ai tusi nei ona o mea valea uma ua latou una’ia tagata latou te faia.” (Journal of Paris, 1793, No 318. Quoted in Buchez-Roux, Collection of Parliamentary History, vol. 30, pp. 200, 201.)</p>
	<p class="standard-indented">O faiga faapope na amata mai ai le galuega lea ua faaauauina nei e i latou ua le talitonu i le Atua. Na tula’i mai ni tulaga faalenuu, faalemalo, faalelotu - ni tulaga na faataaliseina ai le faamalepeina o Farani. O fuafuaga lava a Roma ma ana tulafono na faapogai ai le tula’i mai o ia tulaga i totonu o Farani. A’o faamatalaina mai e le au tusitala mea mata’utia na tutupu i le Fouvalega Tele, ua latou fai mai e ao ona faati’eti’e nei mea leaga uma i luga o le nofoalii o le tupu, atoa ma le ekalesia. A’o le mea tonu lava e ao ona faati’eti’e nei mea uma i luga o le ekalesia. Na avea faiga faapope ma mea na faa’ona ai mafaufau o tupu ina ia tetee atu ai i le galuega o le Toe Fuata’iga. Ua avea ai le galuega o le Toe Fuata’iga o se fili o le nofoalii, o se mea e tupu mai ai fevaevaea’iga, o se mea e ave’esea ai le filemu ma le nofo lelei o le atunuu. O fāufauga a Roma ua avea ai lenei manatu ma mafua’aga o ni sauaga aupito sili ona tiga ma pito sili ona oona i sauaga uma ua faapogai mai i le nofoalii.</p>
	<p class="standard-indented">E ō gatasi a’oa’oga a le Tusi Paia ma le agaga o le sa’olotoga. Na fagua mafaufauga o tagata i soo se nuu ma soo se aai na talileleia ai le upu moni ma le talalelei. O le galuega o le talalelei na amata ai ona latou lafoa’ia o filifili u’amea na saisaitia ai i latou o ni pologa o le valea, ma le amioleaga, ma talitonuga faanuupo. Ua afua atu i lea taimi ona latou mafaufau ma ola o ni tagata sa’oloto. Na gatete tupu ina ua latou vā’ai atu i le mea o le a a’ofia ai lo latou malosi ma la latou pule.</p>
	<p class="standard-indented">E le’i faatuai le tula’i atu o Roma na te faatupuina le popole ma le le fiafia o tupu ona o le galuega o le Toe Fuata’iga. O upu nei a le pope na fai i se tasi o tupu o Farani i le tausaga 1525. Fai mai a ia: “O le a faafenumia’i e lenei mea valea (o le lotu Porotesano lea) e le gata i mea faalelotu, ae o le a latou faamalepeina foi o itumalo, o faipule, o tulafono, o le filemu, ma le nofo-a-tofi o le atunuu.” (G. de Felice, History of the Protestants of France, b.l, ch. 2, para. 8.) Na mavae ni nai tausaga ona <span type="pagebreak" id="calibre_link-285" title="234" class="pagebreak">[234]</span> taunuu mai ai lea o se avefe’au mai le pope ma le lapata’iga lenei i le tupu o Farani: “Lau susuga e, aua ne’i faasesēina oe. O le a faamalepina e le au Porotesano e le gata i le filemu faalelotu, ae o le a latou lepetia foi le filemu faalemalo. ... Ua tulaga lamatia nei e le na o le fata faitaulaga, a ua faapea foi le nofoalii. ... O le ofi atu o se ekalesia fou, o le ofi atu lava lea o se faigamalo fou.” (DAubigne, History of the Reformation in Europe in the Time of Calvin, b.2, ch. 36.) Ua faateleina e le aufailotu se popole sa i tagata. Fai mai le aufailotu, o le a’oa’oga faaPorotesano o le a tosina atu ai tagata i mea fou ma mea valea; e ave’esea ai le alofa o tagatanuu i lo latou tupu, ma lepetia ai le ekalesia faapea le malo. “Na faapena ona faamanuiaina taumafaiga a Roma ina ia faatupuina ai le tetee o Farani i le galuega o le Toe Fuata’iga. “O ulua’i sauaga i totonu o Farani o sauaga ia na fai ina ia lagolagoina ai le nofoalii, ma faatumauina ai le malosi o alii sili ma tamalii, atoa ma a latou tulafono.”</p>
	<p class="standard-indented">E le’i mafaufauina e ta’ita’i o Farani i lena taimi le mea o le a tula’i -mai talu ai lenei filifiliga mata’utia. Ana faatagaina a’oa’oga a le Tusi Paia i totonu o Farani, semanū o le a avea lea ma ala e totōina ai i mafaufau ma loto o tagata le tele o uiga lelei e pei o le amiotonu, faifaatatau lelei, agaalofa ma le le faailoga tagata. O uiga lelei ia e faavae ai le manuia o se atunuu. “O le amiotonu e faaeaina ai le nuu”, ma “faatumauina ai le nofoalii.” Faataoto 14:34; 16:12. “O le mea e tupu i le amiotonu o le manuia lea; e tupu mai foi i le amiotonu le filemu ma le saogalemu e faavavau.” Isaia 32:17. O i latou o ē usitai i le tulafono a le Atua e aupito sili le faamaoni o lo latou anaana ma le usitai i tulafono faalemalo. O ē matata’u i le Atua latou te āva foi i le tupu ma lana pule pe a faia i le ala tatau ma le amiotonu. Peitai ua faasāina nei e Farani le Tusi Paia, faatasi ai ma i latou o ē talitonu i ai. E to’atele le au faamaoni ma ē amiotonu, atoa ma le au popoto o ē le’i fefefe e tutū atu mo le mea moni, e to’atele na sauāina ma faapologaina ona o lo latou faatuatua ma lo latou talitonuga. E selau ma selau tausaga o faaauau pea nei sauaga. Na faapologaina i luga o vaa le to’atele; e to’atele foi na saisaia ma susunuolaina i luga o fata, po o le faamatelaina i ana o falepuipui sa lafo i ai i latou. E afe ma afe na maua lo latou saogalemu ina ua latou sosola ese ma Farani, ma e 250 tausaga na faaauau ai nei sauaga talu mai le amataga o le Fouvalega Tele.</p>
	<p class="standard-indented">“O se mea mauagatā i lea vaitaimi umi se augatupulaga o tagata Farani o ē latou te le’i molimauina sola’aga a soo o le talalelei, mai le malosi le mafaufau o sauaga. O le sola’aga a nei soo o le talalelei, na tafe atu ai ma le atamai ma le tamao’aiga faalemafaufau mai Farani, ma ua faatamao’aigaina ai atunuu na latou maua i ai le mapu ma le saogalemu. O le manuia na maua e isi atunuu ona o i latou, o le manuia lava lea ua na lēiloaina e Farani. Ana tumau pea i Farani le tamao’aiga lea ua tuliesea nei, ana faaaogāina i Farani lenei tamao’aiga i lea tolu selau tausaga mo le <span type="pagebreak" id="calibre_link-286" title="235" class="pagebreak">[235]</span> faaleleia o lona laueleele; ana faaaogā i Farani i lea tolu selau tausaga lenei poto masani e faalauteleina ai ona fale mo le fausia o oloa; ana faaaogaina nei taleni i lea tolu senituri e faatamao’aigaina ai ana tusitusiga ma faalauteleina ai lona poto faasaienitisi; ana faaaogaina lo latou atamai ma le faautauta e fautuaina ai ana fonotaga; ana faaaogaina e Farani lo latou malosi ma lo latou lē fefefe e tau ai ana taua, ma lo latou lē faailoga tagata e faasa’osa’oina ai ana tulafono, ma a’oa’oga a le Tusi Paia e a’oa’oina ai mafaufau ma puleaina ai loto o ona tagata, semanū e ofoofogia ma maoa’e le mamalu e si’osi’omia ai Farani i le asō! Faauta i se atunuu manuia, se atunuu maoa’e ma le fiafia semanū e oo i ai Farani! Semanū e avea Farani o se faaa’oa’oga mo isi atunuu!</p>
	<p class="standard-indented">“Peitai o le tauaso ma le sauā o ona ta’ita’i ma o latou talitonuga pumoomoo, ua tuliesea ai nei mai lona laufanua o a’oa’o faamaoni uma, o i latou uma o ē na maoa’e lo latou anaana i tulafono, i latou uma o e na faamaoni lo latou tu atu mo le nofoalii. O i latou uma nei semanū e ala mai ai le faaeaina ma le mamalu o Farani i le lalolagi. Peitai ua peiseai ua faapea atu Farani ia i latou uma nei ina ia faia la latou filifiliga po o le oti faamaturo i Farani i luga o fata e susunuina ai, po o le faaaunuua i nuu ese. Na faapena ona oo mai o le malepe atoatoa o le malo. Ua leai nei nisi o totoe e toe fai i ai le taufaamata’u a le malo ona o o latou talitonuga, ua lē o totoe nei se tasi e ono saisaia ma susunuina i luga o fata na faia mo lea mata’upu, ua lē o totoe mai nei se isi e ono faaaunuua ona o sona loto nuu moni.” (Wylie, b. 13, ch. 20.) O le i’uga faigata na oo i ai Farani o le Fouvalega Tele ma tulaga mata’utia uma na mulimuli mai ai.</p>
	<p class="standard-indented">“O le sosola ese o tagata Iukenote na oo mai ai i Farani se tulaga pa’ū maulalo tele. Na faatafunaina aai tetele sa ola ma tamao’aiga; ua toe foi i le vaomatua le tele o itumalo sa aupito sili le lelei o lo latou laueleele; o le manuia solosolo lelei sa i ai ua sosoo mai nei ma le vaitaimi o le pa’ū maulalo i le itu faalemafaufau atoa ma le itu faaleagaga. Na faatumulia le aai o Pale i tagata matitiva ma le au aisimea, ma e tusa o le lua selau afe tagata faapea na fafaga ma ola i le malo i le taimi na tupu ai le Fouvalega Tele. Na o le au Iesueti (O le ituaiga o patele.) na tupu malosi ma uluola la latou itu’aiga i lenei taimi o le faatafunaga o le malo o Farani. E mata’utia le pule sauā a le au Iesueti i aulotu ma a’oga i lea vaitaimi, faapea falepuipui ma vaa na faapologaina ai le to’atele.”</p>
	<p class="standard-indented">Ana talia e Farani le talalelei, semanu e aumaia e le talalelei ia Farani le vaifofō mo nei faafitauli na palo ai mafaufau o le aufailotu faapea le tupu ma le fono faitulafono. O faafitauli lava ia na malepelepe ma lafotūina ai le malo o Farani. Peitai, i lalo ifo o le pule malosi a Roma, na mou ese atu i loto o tagata a’oa’oga matagofie a le Faaola e pei o le agaalofa ma le agaga lē faapito. Ua leva ona ta’ita’i’esea i latou mai ia uiga lelei e pei o le galue atu mo le lelei o isi. E le’i maua e le au maumea i lalo ifo o le pule a <span type="pagebreak" id="calibre_link-287" title="236" class="pagebreak">[236]</span> Roma se a’oa’iga ma se faasalaga mo lo latou sauā i ē matitiva; e le’i maua foi e tagata matitiva se fesoasoani mo lo latou pologa ma lo latou tulaga mativa masaesae. Na atili ai le tupu tele o le manatu faapito ma le sauā o le au maumea ma i latou uma na uuina le pule. O le matape’ape’a ma le amio mātagā a alii ma matai i le selau ma selau o tausaga, na tupu mai ai lo latou pule sauā ma le pule le alofa i tagata matitiva. Na sauā le au maumea i ē matitiva, ae na inosia e le au matitiva ē maumea.</p>
	<p class="standard-indented">O fanua i le tele o itumalo sa ’u’u i lima o tamalii, ae na galueaiina e tagata nofolisi o ē na i lalo o le pule sauā ma le pule soonafai a i latou na umia fanua. O le mamafa o mea faalelotu ma mea faalemalo na pa’u lea i luga o le vasega o tagata faigaluega ma le au nofolisi. Na i o latou luga le mamafa o lafoga faalemalo faapea le mamafa o lafoga faalelotu. “E leai se isi mea na sili a’e lona tāua nai lo le faamalieina o finagalo o le vasega o tamalii; e le’i popole tamalii ma le au maumea pe mole-manava ma fia’aai le au galulue fanua ma le au nofolisi. ... E leai se mea na faia e aunoa ma le fesili o tagata po o le a le finagalo o le tamalii e ona le fanua. O le olaga o le au galulue fanua ma le au nofolisi o se olaga e aunoa ma se mālōlō, o se olaga nofo pologa. O le tagata e faitio e atili ai ona faamamafaina o ana galuega. E leai foi se amiotonu na maua i faamasinoga i lea vaitaimi auā na au faamasino i le itu a tamalii e tetee atu ai i le au galulue fanua. Na masani le au faamasino lo latou talia o tupe mai tamalii ina ia faia ai faai’uga e tusa ai ma le finagalo o le tamalii. Soo se mea na manana’o i ai tamalii na faia ma tausia e pei o se tulafono i totonu o lenei faigamalo amioletonu. E le’i oo i faletupe o le malo po o faaputugatupe a le ekalesia le ’afa o lafoga mamafa sa pa’u i luga o le lautele o tagata. Na faaaluina ia tupe e fai ai agasala matagā ma faamalieina ai tuinanau o i latou na taunuu mai i ai ia lafoga. E ui lava e le’i tōgia se lafoga a nei tamalii, na latou faamativaina o latou uso-a-tagata, na tumau pea la latou aiā i soo se tofiga faalemalo ona o tu po o tulafono a le atunuu. Na o le 150 afe le aofa’i o nei tamalii. Peitai na faapologaina le miliona ma miliona o tagata Farani, ona o le faamalieina o o latou manaoga.”</p>
	<p class="standard-indented">O le maota o le tupu na faatumulia i se olaga o mea taugata, o se olaga</p>
	<p class="calibre2">O le amioleaga e aunoa ma se mā. Ua le toe faatuatuaina e tagata o latou ta’ita’i. Na masalomia e tagata faagaioiga uma na faia e le malo; na manatu tagata o ni togafiti ma ni faiga faapito ia mea uma. A’o lumanai le Fouvalega Tele, e 50 tausaga o nofoia le nofoalii o Farani e Lui le Sefululima. E ui lava i le tele o le amioleaga o lea vaitaimi, sa silimusa ai Lui i lona amioleaga ma lona faamalieina o ona tuinanauga o le tino; na lauiloa foi o ia i lona paiē. Na tutusa le tupu ma tamalii i lo latou sauā atoa ma lo latou amio pa’ū maulalo; a’o le lautele o tagata sa le gata ina matitiva ae na le a’oa’oina foi. Na nofo aitalafu le malo; a’o tagata ua oo nei i ai se tulaga o le fiu ma ua lē lavā o’ono. E le se’iloga o se perofeta ona ia iloa lea o le tulaga pagatia ua toetoe lava pa’ū atu nei i ai Farani. O <span type="pagebreak" id="calibre_link-288" title="237" class="pagebreak">[237]</span> le tali masani a le tupu i lapata’iga a ana fautua o lenei: “Taumafai e faagaioi lelei mea uma a’o o’u ola; ou te lē popole po o le a le mea e tupu pe a ou oti.” Sa leai se aogā o fautuaga ma una’iga uma mo se toe fuata’iga. Na iloa e Lui faafitauli o Farani, peitai na te le’i maua le lototele, po o le malosi e tulai atu ai na te faafetaia’ia nei faafitauli. Sa manino mai lava i le tali faapito a Lui le malaia ua toetoe lava pa’ū mai i luga o le malo o Farani. Fai mai lana tali masani: “Faato’ā oo mai lava le lolo pe a ou mavae atu.”</p>
	<p class="standard-indented">O le poto faitogafiti o Roma ua oo mai ai lenei tulaga pagatia ia Farani. Na galue Roma ina ia faaita le tupu atoa ma tamalii, ina ia latou saga faapologaina ai pea tagata Farani. Na iloa lelei e Roma o le taofiofia o tagata i se tulaga pologa faapea, o le vaivai lava foi lea o le malo, ma o le faigofie foi lea o le taofiofia o tagata Farani faapea ma lo latou tupu ma ta’ita’i, i lalo ifo o le pule faapope. O le vaai mamao o Roma na ia iloa ai e lē mafai ona manuia le faapologaina o tagata se’i vagana ua saisaitia o latou agaga. O lea lava foi vaai mamao na ia iloa ai le auala mautinoa e taofia ai tagata i lalo o lenei nofo pologa. O lea na faia ai e Roma ina ia le iloa ma le mafai e tagata ona ola sa’oloto. Peitai e ui lava i le mata’utia o le pologa faaletino na oo i ai tagata Farani, sa sili mamao ai le leaga o le pologa faaleagaga. Ua ave’esea le Tusi Paia, ma ua tuufau atu ai loa tagata e faafeagai ma a’oa’oga faapito ma a’oa’oga faaRoma. O a’oa’oga ia ua si’osi’omia ai tagata i le valea atoa ma talitonuga faanuupo, ma ua latou goto ifo ai i le loloto o le amioleaga, ma ua le mafai ai ona latou pulea i latou lava.</p>
	<p class="standard-indented">Peitai ua ese mamao le mea ua oo nei i ai Farani ma le mea na fuafuaina e Roma. Na fuafua e Roma ina ia taofiofia tagata i lalo o lana pule e ala i lo latou usitai pogisa i ana aoaoga, peitai ua avea lana galuega ma mea ua liliu ai tagata i le lē talitonu i le Atua, atoa ma le fouvale. Na inosia e tagata mea faaRoma; na latou faaigoa ia mea o togafiti faapatele. Na leai se eseesega o le aufailotu ma tamalii sauā o le atunuu i le vaaiga a tagata. Na tutusa lelei lo latou faapologaina o tagata. Na o le tasi le atua na iloa e tagata Farani, o le Atua lea o Roma. Na o le tasi foi le lotu na latou iloa, o le ekalesia Roma. Na manatu tagata o le matape’ape’a ma le sauā o le ekalesia Roma o se fua lava lea o a’oa’oga a le Tusi Paia, ma o le ala lea o lo latou teena o le afioga a le Atua.</p>
	<p class="standard-indented">O faiga a Roma ua ta’usesēina ai le amio a le Atua atoa ma Ana tulafono, ma ua avea lea ma mea ua teena ai e tagata Farani le Tusi Paia atoa ma lona Tusitala. Na faatonuina e Roma ina ia usitai tauaso tagata i ana aoaoga, ma sa faaupuina nei a’oa’oga ua peiseai o ni faatonuga mai totonu o le Tusi Paia. O le a le i’uga o nei aoaoga? Ua tula’i mai Volatea ma ana uō ma ua latou teena atoatoa le afioga a le Atua, ma ua latou faasalalauina le vai’ona o le lē talitonu i le Atua. Ua leva o olopalaina e Roma tagata Farani i lalo ifo o ona mulivae u’amea; ma ua oo nei tagata i <span type="pagebreak" id="calibre_link-289" title="238" class="pagebreak">[238]</span> se tulaga ua le gata i le faapologaina, a ua amioleaga foi ma pa’ū maulalo. O lo latou fiu i lea pologa ua latou tutū a’e ai loa ma ua latou lafoa’i i nei tulafono uma. O lo latou ita tele i le faa’ole’ole o le ekalesia ua leva ona latou āva ma auauna i ai, o le ita lea ua latou teena ai le upu moni faatasi ma mea faa’ole’ole a le ekalesia. Ua latou manatu o le sa’olotoga moni e maua i le faamalieina o tuinanau uma o le tagata lava ia. Na faapena ona soona olioli tagata i lo latou faia o le mea ua latou manatu o le sa’olotoga moni.</p>
	<p class="standard-indented">O se ioega mai le tupu i le amataga lava o le Fouvalega Tele na faatagaina ai ina ia sili a’e le aofa’i o sui o tagata, nai lo le tuufaatasiga o sui o tamalii ma le aufailotu i totonu o le Fono Faitulafono a le atunuu. Na faapena ona oo atu i lima o tagata le malosi faalemalo, atoa ma le pule. Peitai latou te le’i faia ma le faautauta po o le faatatau lelei le faaaogaina o lea aiā. Ua latou naunau nei ina ia faasa’osa’o mea leaga uma ua leva ona latou tigaina ma pologa ai, ma ua latou oli atu nei e suia atoatoa le pulega o le ekalesia, faapea le malo ma ona tagata. Ua leva ona taofiofi ma o’ono le ita o tagata ona o mea le sa’osa’o ma faiga sauā ua leva ona latou nofo pologa ai. Ua mautū nei la latou filifiliga ina ia i ai se suiga atoatoa o le pulega o tagata, ma ia latou tauimasui atu i ē na pogai ai lo latou oi ma lo latou nofo pologa. Ua fesuia’i nei tulaga o le to’atele o tagata i totonu o Farani. O ē na oi ma nofo pologa ua faasaga atu nei e faasauā ma faatigaina i ē na faapologaina i latou.</p>
	<p class="standard-indented">Ua seleseleina nei ma le faanoanoa e Farani le mea na ia lūlūina. E mata’utia mea na i’u i ai lona usitai i le pule a Roma. O le mea na faatūina ai e Farani le ulua’i fata mo le susunuolaina o le au Porotesano talu ai le una’iga a Roma i le amataga o le Toe Fuata’iga, o inā tonu lava ua faatūina ai nei e ta’ita’i o le Fouvalega Tele le ulua’i kilotini mo le vavae’eseina o ulu o o latou fili. O le fasifanua na susunuolaina ai ulua’i maturo Porotesano i le senituri lona 16, o inā tonu lava na mua’i taavavale ai ulu i aso o le Fouvalega Tele i le senituri lona 18. Na o le talalelei lava semanū e maua ai e Farani sona faamalologa. Peitai o lona teena o le talalelei, o lona tatalaina atu lava lea o le faitoto’a i le le talitonu i le Atua, ma i’u atu ai i le mālepelepe atoatoa o Farani. Ua faasāina nei i totonu o Farani le Tusi Paia ma le tulafono a le Atua. Peitai sa le pine ae iloa e tagata Farani le leai o se malosi o tulafono faalemalo e taofiofia mai ai le malosi o le amioleaga o tagata, ma sa faataalise atu pea le pa’ū atu o Farani i le fouvalega, atoa ma lona mālepelepe. O le taua na tetee atu ai tagata Farani i le Tusi Paia, o le taua lava lea na amatalia ai se vaegataimi ua faaigoa nei o le Pule’aga a le Oti Mata’utia, i le tala tuufaasolo o le lalolagi. Na mou ese atu le filemu ma le fiafia i totonu o aiga faapea ma loto o tagata. E leai se tasi na ola saogalemu. O lē na manumalo i le asō, e masalomia, ma molia, ma faasalaina i le oti a taeao. Na pule aoao le fasitagata, atoa ma le tuinanau o le tino i totonu o Farani. <span type="pagebreak" id="calibre_link-290" title="239" class="pagebreak">[239]</span> </p>
	<p class="standard-indented">Ua faasolosolo atu nei le tupu faapea le aufailotu ma tamalii mo lo latou faasalaga i lima o tagata Farani ua tumu i le ita ma le fia tauimasui. E le’i faaitiitia lo latou ita ina ua latou vavae’esea le ao o le tupu. Sa atili sasao a’e ai lo latou fia faaauauina o la latou galuega tauimasui. O ē na faia le tulafono ina ia oti le tupu, o i latou lava ia na sosoo atu ai mo le vavae’esea o o latou foi ulu i luga o le fata o le oti. Na faapena ona faasolosolo mai mo le oti i latou uma o ē na masalomia e tetee i le Fouvalega Tele. Sa lē ofi falepuipui. O se tasi o ia vaitaimi sa sili atu ai i le lua selau afe i latou na faatumulia ai falepuipui o le atunuu. Na sasao a’e i aai tetele o le malo ni vaaiga mata’utia o fasiotigatagata. Sa lē taofi tutusa i latou na lagolagoina le Fouvalega Tele. Na tetee atu le tasi vaega o le fouvalega i le isi vaega o le fouvalega, ma ua faapena ona fetāua’i ai tagata Farani i lo latou ita ma lo latou fia tauimasui. O se tasi lenei o tala o ni vaaiga i lea vaitaimi i totonu o Pale le laumua o Farani: “E mae’a le tasi taua ae sosoo atu ma le isi misa. Ma sa fevaevaea’i tagata i ni vaega se tele i la latou galuega o le fefasia’i.” Na faaopoopo mai i lenei mala ma le pagatia, se taua mata’utia ma le faa’umi’umi na tau i le va o Farani ma malo tetele o Europa. “Toetoe lava mālepelepe atoatoa le malo o Farani. Ua finau mai nei fitafita mo o latou totogi ua tele masina o le’i tōgia atu e le malo; ua mole manava ma fia’aai tagata o le aai o Pale; a’o le tele o itumalo ua faatafunaina e le au faomea ma ē fāsitagata. Sa toetoe lava mate le malamalama o le upu moni ona ua malepe le tulafono ma ua mafiafia le amioleaga.”</p>
	<p class="standard-indented">Na popoto ma oso tatau tagata Farani i le faiga o sauaga ma fasiotigatagata auā o le ā’oga tāua lea na a’oa’o faalelei i ai e Roma. Ua oo mai nei le aso o le tauimasui. Ua lē o soo o Iesu ua lafoina nei i ana pogisa e faapologaina ai, po o le susunuina foi i luga o fata. Ua leva ona maliliu i latou ia po o le faaaunuua foi i ni motu tuufua. Peitai ua lagona nei e Roma le malosi ma le mata’utia o i latou sa ia a’oa’oina ina ia fiafia i le faamasaa toto. “O le galuega leaga o le sauaga lea na faia e le aufailotu o Farani i le tele o augatupulaga, lenei ua toe faafoi mai lava i luga o o latou ulu, i se auala mata’utia na’uā. Na ’ula’ula lauloa luga o fata i le toto masaa o patele. O falepuipui ma vaa na faapologaina ai tagata Iukenou, ua tumutumu ai nei i latou ia sa faia le galuega leaga o le sauaga. Ua saisaia nei i latou i filifili i falepuipui, ma ua pologa i le aloga o vaa faigaluega. Ua faia nei i le aufailotu Katoliko Roma e pei lava ona sa faia e la latou ekalesia i tagata na talitonu i a’oa’oga faaPorotesano.”</p>
	<p class="standard-indented">“Ona oo mai ai lea o aso na faatinoina ai tulafono aupito faapaupau ma le mata’utia, e le fono faitulafono aupito sili lona sauā ma le lē alofa. E oo i sou faatalofa atu i sou tuaoi po o sou faia o sau tatalo, sa oo mai ai ia te oe le faasalaga o le oti. Sa feoa’i ma lalafi solo tagata matamata a le malo. Sa lē mālōlō le kilotini i lana galuega o le vavae’esea o ulu o fili o le Fouvalega Tele. Na matuā faatumulia falepuipui i totonu o le atunuu. Na <span type="pagebreak" id="calibre_link-291" title="240" class="pagebreak">[240]</span> ’ula’ula le tafe o autu ma alavai i le toto a’o tafe atu agai i le vaitafe o le Saine. ... Na la’u faaaliali atu i ala tetele o Pale le to’atele agai atu i lo latou oti. Na uta atu i latou ia i luga o taavale solofanua i lea aso ma lea aso, a’o faia ma le fiafia e kovana o itumalo la latou sauaga i se mata’utia ua sili atu nai lo sauaga na faia i le aai o Pale. Na tuai le alu i luga ma le pa’ū ifo o le mata o le kilotini i le galuega o le oti i ia itumalo. E to’atele na pa’u’ū i le galuega a le pulufana a’o latou tutu i ni laina uumi. O le isi to’atele na uta i luga o vaa uumi, ona faia lea o ni pu i le ta’ele o ia vaa, ina ia gogoto ma malelemo ai i latou uma na uta ai. Na faatafunaina le itumalo o Liona, a’o le itumalo o Ara e le’i faatagaina ai le oti faavave e pei ona faia i le kilotini po o le fana. Na vaaia i le vaitafe umi o le Lua, ni tino oti lēlavalavā o tafefea faatasi atu agai i le sami faatasi ma ni manulele o lo o aai fiafia atu ai i luga o nei tino oti. E le’i foi lenei oti mata’utia i soo se tasi, po o le tane po o le fafine, pe toeaina po o le talavou. E faitau selau ma selau le aofa’iga o tama ma teine ta’i 17 tausaga lo latou matutua na fasiotia e lena malo inosia. Na lia’i faamalosi ese atu nai pepe a’o fesusui i o latou tinā ma tau’ai atu mai lea tao i le isi tao i le laina a le au Iakopina. O i latou ia na faatinoina le galuega tele o le fasiotigatagata i le taimi o le Fouvalega Tele.” E afe ma afe le motu o tagata na fasiotia i lenei taimi puupuu o le sefulu tausaga.</p>
	<p class="standard-indented">O le mea tonu lava lea na mana’o i ai Satani. O le mea lea na ia galue agai i ai mo le tele o augatupulaga. O le tulafono tumau a Satani o le taufaasese lea mai le amataga sei oo i le i’uga, ma o lana sini tumau o le aumaia lea o le puapuaga ma le pagatia i tagata, ia faaleaga ma faamatagāina le faauluuluga o galuega a le Atua, ma talepe i lalo le sini faalelagi o le alofa ma le agalelei, ina ia maua ai le faanoanoa i le lagi. Ona ia faaaogaina lea o lona atamai e taufaasese ma e faatauasoina ai mata o tagata, ina ia latou lafo ai le leaga o lana galuega i luga o le Atua, ina ia foliga mai ai o nei mala ma puapuaga uma, ua tutupu mai ona o le fuafuaga a le Atua. E le gata i lea, pe a maua le sa’olotoga o ē na oi ma faapologaina e ala i lona malosi ma lona sauā, ona ia faaosoosoina lea ma una’iina i latou nei ina ia latou tauimasui ma fasioti tagata. Ona māu-upu ai lea o tupu ma ē pule sauā ma faapea mai, o nei fasiotigatagata o se tasi lenei o le tele o mea leaga ua tutupu mai talu ai le sa’olotoga.</p>
	<p class="standard-indented">E faaofu mai e Satani le mea sese i ofu matagofie, ma o le taimi e aliali a’e ai lana togafiti, o le taimi foi lea e sui ai e le tiapolo se isi ofu e faaofu mai ai le mea taufaa’ole’ole lava lea e tasi. Ona toe talia foi lea e tagata o lenei lava mea sese e tasi e pei lava o le mea moni. Na iloa loa lava e tagata le faa’ole’ole o a’oa’oga faa-Roma, ma ua le mafai ai e Satani ona toe faaaogaina mea faapope ina ia soli ai e tagata le tulafono a le Atua, ona una’iina loa lea e Satani tagata ina ia latou talitonu e faa’ole’ole lotu uma, ma o le Tusi Paia ua na o se tusi o fagogo. Na faapea lava ona faia i Farani ina ua teena e tagata Farani tulafono faalelagi, ma latou sagai atu ai <span type="pagebreak" id="calibre_link-292" title="241" class="pagebreak">[241]</span> loa i le faiga o le agasala e aunoa ma se toe taofiofi.</p>
	<p class="standard-indented">E maua le sa’olotoga moni i totonu o le li’o ma le leo o le tulafono a le Atua. O le teena e tagata Farani o lenei upu moni, na avea lea ma sesē tūgā na tatalaina atu ai le faitoto’a i le mala ma le pagatia na mulimuli mai. “E! ana ua’i mai ou taliga i a’u poloa’iga, po ua tusa ma se vaitafe lou manuia; ma lau amiotonu, e tusa lea ma peau o le sami. ... Ua fetalai mai Ieova, E leai se filemu i e amio leaga.” “A’o le faalogo mai ia te au, e nofo o ia ma le fifilemu; e filemu o ia, e le fefe i se mea leaga.” Isaia 48:18, 22; Faataoto 1:33.</p>
	<p class="standard-indented">E teena ma ta’uleagaina le tulafono a le Atua e i latou o ē lē talitonu i le Atua ma ē lē talitonu i se lotu; peitai o le taunuuga ma le leaga o lo latou le talitonu ua faailoa mai ai e leai se manuia o le tagata e aunoa ma Iona usitai i tulafono faalelagi. O ē ua latou le fia faitauina lea lesona mai le tusi a le Atua, ua latou va’ai ma faitau i lea lesona i le tala tuufaasolo o mea na tutupu i malo.</p>
	<p class="standard-indented">Na faaaogaina e Satani le Ekalesia Roma na te toso’esea ai tagata mai le usitai atu i le tulafono a le Atua. Peitai o le lelei ma le lilo o le faiga o le mailei a Satani na oo mai ai le malaia ma le pa’ū maulalo ia Farani, e aunoa ma le iloa e tagata o ia mea uma o le fua lea o le soliga o le tulafono. O le galuega a le Agaga o le Atua i le faafeagai ai ma le malosi o Satani, o le galuega lea na le mafai ai ona faataunuuina atoatoa fuafuaga a le tiapolo. E le’i iloa e tagata le mafuaaga ma le pogai tonu o lo latou pagatia. Peitai, ina ua teena faalaua’itele e le Fono Faitulafono a Farani le tulafono a le Atua i le Fouvalega Tele, ma mulimuli mai ai ma le Pule’aga a le Oti Mata’utia, sa manino loa i tagata uma le taunuuga ua latou oo i ai, atoa ma le tupu’aga ma le pogai o ia mea uma.</p>
	<p class="standard-indented">Ina ua teena faalaua’iteleina ai e Farani le Atua ma le Tusi Paia, na olioli ai le au amioleaga faapea agaga o le pogisa, ina ua faamanuiaina la latou fuafuaga ua leva ona faanaunau i ai. Na latou manana’o i se malo e sa’oloto ai tagata mai taofiofiga a le tulafono a le Atua. “Auā ua le vave faaootia le sala i le amio leaga, o le mea lea ua matuā naunau ai loto o tagata e fai mea leaga.” Failauga 8:11. Peitai e le mafai e tagata ona latou soli i le tulafono amiotonu a le Atua, e aunoa ma le oo mai ai ia i latou o le pagatia ma le malaia.’E ui lava e le’i vave taunuu mai lo latou faamasinoga, e tasi lava le i’uga na tusilima i ai amioleaga uma na faia e tagata Farani. Ua leva ona faaputu le selau ma selau o tausaga o le amioleaga ma le soliga o le tulafono mo le aso o le to’asā ma le tauimasui. A tumu ai la latou ipu o le amioleaga, ona o iloa ai lea le faanoanoa e le au faatauemu le mata’utia o le faaonoono i le finagalo paia o le Atua. O le Agaga o le Atua e avea lea o se mana taofiofi Na te faafetauia le mana o Satani. Peitai ina ua tumu le ipu o le amioleaga a tagata Farani, sa to’esea loa mai Farani se vaega tele o lea mana taofiofi o le Atua, ma faatagaina ai loa Satani e fai lana faitalia ma lona fiafia e ala i <span type="pagebreak" id="calibre_link-293" title="242" class="pagebreak">[242]</span> lona aumaia o le mala ma le pagatia i tagata o lea atunuu. O ē na latou filifilia le galuega o le fouvalega, ua tuua nei latou te seleseleina fua o la latou galuega, sei oo ai lava ina faatumulia le laueleele i le amioleaga ma fasiotigatagata, ua lē mafai ona faamatalaina lo latou mata’utia. Na faalogoina se leo mata’utia i aai ma itumalo ua faatafunaina - o se leo o le lilivau ma le tagi auē. Na lūlūina Farani peiseai ua lūlūina e se mafuie. O lotu uma, o tulafono, o faiga nuu, o le feagaiga faaleulugalii, o le malo faapea le ekalesia, o nei mea uma ua lepetia i lalo e le lima lēpopoi lea e tasi na sii ae i lana tetee i le tulafono a le Atua. Ua moni ai le upu a le poto: “E pa’ū lē ua amioleaga i lana lava amioleaga.” Faataoto 11:5. “E ui lava ina faaselau ona fai mea leaga o lē ua agasala, ma ua faafualoaina lona ola; a ua ou iloa lava e manuia ē ua matata’u i le Atua, o ē matata’u i Ona luma. Ae lē manuia lē ua amioleaga.” Failauga 8:12, 13. “Na latou inoino i le poto; ua latou lē mana’o foi i le mata’u ia Ieova. ...o le mea lava lea latou te aai ai i le fua o a latou amio; e maoona foi i latou i a latou togafiti.” Faataoto 1:29, 31.</p>
	<p class="standard-indented">E le’i umi se vaitaimi na valo’ia e filemu ai molimau faamaoni e lua a le Atua, ina ua fasiotia i la’ua e le manufe’ai taufāifai lea na alu a’e nai le to e le gata. “A ua mavae aso e tolu ma le vaeluagalemu o le aso, ona uluitinoina ai lea o i la’ua e le Agaga ola mai le Atua, ona la tutū i luga ai lea o la vae, ona oo ai lea o le mata’u tele i ē na matamata ia te i la’ua.” Faaaliga 11:11. O le tausaga 1793 na ioe ai e le Fono Faitulafono a Farani ni tulafono e soloiesea ai ma faasāina le lotu Kerisiano faapea ma le Tusi Paia i totonu o Farani. E tolu ma le afa tausaga na sosoo mai ai, ona liliu lea o le filifiliga a le Fono Faitulafono lava lenei e tasi, ma ua toe sōloia uma ai nei tulafono, ma ua toe faatagaina ai le Tusi Paia i totonu o Farani. Na maofa le lalolagi i le mata’utia o le amioleaga ma le agasala na oo i ai Farani talu ai lona teena o le afioga Paia a le Atua. Ua ioe nei tagata i le tāua o le faatuatua i le Atua ma Lana afioga, e avea o le faavae o mea lelei uma, ma le fua e iloa ai le lelei ma le leaga. Ua fetalai mai le Alii: “O ai ea ua ē upu leaga i ai , ma ē fāifai i ai? O ai ea ua ē fai i ai upu faasausili, ma ē faasiasia i ai? O le Paia lava o Isaraelu.” Isaia 37:23. “O le mea lea, faauta, ou te faailoa atu ai ia te i latou, e atu tasi lava ona ou faailoa atu ia te i latou lo’u lima ma lo’u malosi, latou te iloa ai o Ieova o lo’u igoa lea.” Ieremia 16:21.</p>
	<p class="standard-indented">Ua faapea mai le perofeta e uiga i molimau e lua: “Ona la faalogo lea i le leo tele mai le lagi, ua faapea atu ia te i la’ua, Inā o mai ia i luga nei. Ona la o a’e ai lea i le lagi i le ao, ua matamata foi ia te i la’ua o ē na fai i la’ua mo latou fili.” Faaaliga 11:12. Ua i’u nei le sii taua atu o Farani i molimau e lua a le Atua. Talu mai lava lea taimi ua na o le mamalu ua faaeeina i nei molimau e lua. O le tausaga 1804 na faatūina ai le Sosaiete Tusi Paia a Peretania ma Nuu ese (British and Foreign Bible Society.) Na sosoo mai ai ma le faatūina o isi sosaiete faapea, atoa ma o latou lala, i <span type="pagebreak" id="calibre_link-294" title="243" class="pagebreak">[243]</span> Europa. O le tausaga 1816 na faatūina ai le Sosaiete Tusi Paia a Amerika. Na o le lima sefulu gagana na lomia ai le Tusi Paia ina ua faatūina ai le Sosaiete Tusi Paia a Peretania. Talu mai lea aso, ua selau ma selau gagana eseese ua faaliliuina i ai le Tusi Paia i le lalolagi.</p>
	<p class="standard-indented">Toetoe lava leai se manatu na faaaluina mo galuega faamisionare i totonu o nuu ese i le 50 tausaga i luma atu o le 1792. E le’i faatūina i lea vaitaimi ni sosaiete fou faamisionare, na seāseā foi maua se aulotu na latou faia ni taumafaiga mo le faasalalauina atu o le tala’iga faa-Kerisiano i atunuu faapaupau. Peitai na suia atoa lea tulaga i le tau faai’uga o lona 18 o senituri. Ua iloa nei e tagata le i’uga le manuia o le faalagolago i le poto ma mafaufauga faaletagata, ma ua latou lagona ai nei le tāua o le afioga faaalia a le Atua, faapea le olaga ma talitonuga faaleagaga. E le’i vaaia i le lalolagi i luma atu o lea vaitaimi se saosaoa o le tuputupu a’e o galuega faamisionare e pei ona sa vaaia talu mai lea vaitaimi.</p>
	<p class="standard-indented">Na avea le poto fou o tagata i mea tau lomiga o tusi ma ala na saosaoa atili ai le faasalalauina atu o le Tusi Paia. O masini fou mo le faaleleia o fesootaiga i le va o malo, o le lepetiaina i lalo o pa puipui i le va fealoai o atunuu ma lanu eseese, o le mamulu ese atu o le pule ma le malosi faalemalo na i lima o le pope, o nei mea uma ua tatalaina ai le faitoto’a mo le salalau atu o le afioga a le Atua. Ua atoa nei ni nai tausaga talu ona faatagaina le faatauina atu o le Tusi Paia i tagata i ala tetele o le aai o Roma, ma sa sosoo atu ai ma le faasalalauina atu o le afioga a le Atua i vaega ainā uma o le lalolagi.</p>
	<p class="standard-indented">O Volatea o se tagata Farani faalēmata’u ma le le talitonu i se lotu. O lona mitavale na ia faia ai upu nei. Fai mai lana tala: “Ua ou fiu i le faalogo soo o fai mai tagata e to’a 12 ē na faatūina le lotu Kerisiano. Ou te ta’u atu ia te outou na o le tasi lava se tagata e mana’omia na te lepetia i lalo lenei faasoesā.” Ua tele augatupulaga ua mavae atu talu ona maliu Volatea. E miliona ma miliona nisi na taumafai e sii taua atu i le Tusi Paia. Peitai e le’i lepetiaina lava le afioga a le Atua. O le mea na i ai le selau Tusi Paia i le taimi o Volatea, ua i ai nei le selau afe kopi o le Tusi a le Atua. Fai mai se tasi o ta’ita’i o le galuega o le Toe Fuata’iga e uiga i le lotu Kerisiano: “E tele samala ua malepelepe i luga o le u’amea o le afioga a le Atua.” Ua fetalai mai le Alii: “O auupega uma e faia e tau ma oe e le manuia ia; o laulaufaiva uma e finau atu ia te oe i le faamasinoga, e te faasalaina ia.” Isaia 54:17.</p>
	<p class="standard-indented">“O le afioga a lo tatou Atua e tumau lea e faavavau.” Isaia 40:8. “O galuega a ona aao e moni ia ma le tonu; e faamaoni ana fe’au uma lava. E faatumauina ia mea e faavavau faavavau lava; ua faia i le faamaoni ma le tonu.” Salamo 111:7, 8. E lafotūina soo se mea e faavaeina i luga o le pule a le tagata. Peitai o le mea e faavaeina i luga o le papa o le afioga lēmasuia a le Atua, e tumau lea e faavavau. <span type="pagebreak" id="calibre_link-295" title="244" class="pagebreak">[244]</span>  <span type="pagebreak" id="calibre_link-296" title="245" class="pagebreak">[245]</span> </p>
</div>
</div>


<div class="calibre1" id="calibre_link-19">
<div class="chapter" id="calibre_link-637">
	<h2 class="chapterhead">Mataupu 16&mdash;Sola’aga a Le ’Au Femalaga’i I Amerika</h2>
	<p class="standard-indented">Na fulitua tagata Porotesano i totonu o Peretania i aoaoga faapope; peitai e tele tu ma faiga faapope na latou taofi pea i ai. Na latou teena le pule a Roma ma ana talitonuga; peitai e tele tu ma aga ma sauniga faa¬Roma na faaaogāina pea i tapua’iga a le Lotu Egelani. Na i ai lo latou talitonuga e lē āfāina ai le tulafono a le Atua i nei tu ma sauniga faaRoma, auā e lē o fai mai ai le Tusi Paia, ma e lē o faasāina mai foi i le afioga a le Atua. O lo latou tausia o ia tu ma sauniga masani na tau faavaiti ai le tofē ua taatia nei i le va o Roma ma aulotu Porotesano. Na i ai se fautuaga faapea o lo latou faia o nei sauniga o le a faigofie ai ona talia e tagata pope le talitonuga faaPorotesano.</p>
	<p class="standard-indented">Na manatu nisi ua lelei na’uā nei fautuaga. Peitai na i ai se vaega e le’i manatu o se mea sa’o lo latou pipii atu pea i tu ma aga faaRoma. Na manatu i latou afai ua avea nei tu ma masaniga ma mea ua felāta’i ai lotu Porotesano ma Roma, o le pogai tonu lava lea e ao ai ona latou fulitua i nei faiga faaRoma. Fai mai i latou o nei tu ma aga ua pei o ni pine faamanatu o lo latou nofo pologa i lalo o Roma; lenei ua latou sa’oloto, latou te lē fia manatua ia aso o le pologa. Fai mai i latou ua faatūina e le Atua i Lana afioga tulafono e pulea ai le faiga o tapua’iga ia te Ia, ma e leai se pule a le tagata e to’esea ai pe faaopoopo ai foi se mea i nei tulafono. E lē gata i lea na amata ona sp ese le ekalesia mai le finagalo o le Atua ona ua latou taumafai e faaopoopo le pule a le ekalesia i le pule a le Atua. Na amata e Roma ia faiga ina ua ia faaopoopo mai mea e le’i faasāina e le Atua, ae mulimuli ane ua faasāina e Roma mea ua manino ona faatonuina mai e le Atua.</p>
	<p class="standard-indented">Na naunau se to’atele ina ia latou toe foi i le tulaga paia ma le mamā ma le leai o se gaogaosā, tulaga na iloga ai le ulua’i ekalesia i le taimi o le au aposetolo. Na latou talitonu o le tele o tu ma masani ua faia e le Lotu Egelani o ni mea faamanatu lava ia o le ifo i tupua, ma ua latou lagona e l ē tatau ona latou saga lagolagoina pea lea tapua’iga. Peitai o le Lotu Egelani o se ekalesia ua lagolagoina e le pule faalemalo, ma e faasā le lē usitai i ana tulafono uma. Na faatulafonoina le faatasi atu i sauniga, ma sa <span type="pagebreak" id="calibre_link-297" title="246" class="pagebreak">[246]</span> faasāina le faia o ni faapotopotoga mo tapua’iga e aunoa ma se faatagaga a ē pule. O le faasalaga o le soliga o lea tulafono o le falepuipui, po o le faaaunu’ua, po o le oti lava foi.</p>
	<p class="standard-indented">O le taimi tonu lenei o le amataga o lona 17 o senituri, ma o le amataga lava foi lea o le nofoa’iga a se tupu fou o Egelani. Sa fai le filifiliga mautū a lenei tupu ina ia fai faamalosi le Au Femalaga’i lenei ina ia latou usitai i le mea ua mana’o i ai le ekalesia, le ekalesia lea ua ta’ua o le ekalesia a le malo. Afai e le o lea o le a faatigainaina i latou ina ia latou o ese atu ai ma le atunuu; a le o lea, o le a latou feagai loa ma sauaga. (George Bancroft, History of the United States of America, pt. 1, ch. 12, par. 6.) Na faapena ona sauāina i latou i le falepuipui, po o le tuliloaina foi e pei o manu’aivao. Na latou lagona ua leai se lumana’i manuia mo i latou i lo latou atunuu moni, ma afai latou te fia tapua’i i le Atua e tusa ai ma o latou talitonuga, ua ao loa ona latou o ese ma Egelani. (J. G. Palfrey, History of New England, ch. 3, par. 43.) O lea na tonu ai loa i nisi o le a sa’ilia so latou lafitaga i le atunuu o Holani. Na latou fetaia’i ma le tele o faafitauli ma le falepuipui. Na faalataina i latou i lima o o latou fili, ma ua iloa ai e le fili la latou fuafuaga ina ia latou tuua le atunuu. Peitai na latou finafinau pea ma le onosa’i sei oo ai lava ina ua latou taunuu atu i matafaga o le atunuu o Holani.</p>
	<p class="standard-indented">Ua latou sosola nei ae tuu o latou fale ma lo latou tamao’aiga, ma a latou alagātupe. Ua latou taunuu atu nei i se atunuu e ese o latou tagata, ese la latou gagana, ese foi a latou tu ma masani. Ua latou tau sa’ili nei soo se galuega e mafai ona maua ai se alagātupe latou te ola ai. O nisi o i latou na ola mai lava o galulue i le suotosinaina o le palapala; peitai ua latou faata’ita’i nei ona galulue i ni galuega e faaaogāina ai masini. Ae ui i lea latou te le’i faameo pe faitio. E ui lava i se olaga mativa ua latou oo nei i ai, na latou viia le Atua ona o faamanuiaga ua latou maua, ma sa latou olioli ona o le sa’olotoga latou te tapua’i faatasi ai e aunoa ma ni sauaga. “E le’i galo ia i latou ua na o ni tagata faimalaga i latou i le lalolagi nei, ae na tepa a’e o latou mata i le lagi, lo latou nuu moni, ma faapena ona maua ai le mapusaga o o latou loto”. (Bancroft, pt. 1, ch. 12, par. 15.)</p>
	<p class="standard-indented">Na avea faafitauli na latou fetaia’i, atoa ma lo latou mau i nuu ese ma ala na faamalosia atili ai lo latou faatuatua. Na latou talitonu i folafolaga a le Atua, ma Na te le’i tuulafoa’iina i latou i le taimi o lo latou puapuaga. Na i o latou autafa agelu a le Atua latou te faamalosi ma fesoasoani ia i latou. Na latou ō i le faatuatua, na latou ō ma le le masalolo, na latou ō i le ta’ita’iga faalelagi ina ua foliga mai ua finagalo le Atua ina ia latou folau i le vasa, agai atu i se laueleele atonu o le a fai ma o latou atunuu, se laueleele o le a maua ai le sa’olotoga i mea tau tapua’iga, le sa’olotoga o le a avea o se tofi latou te avatua i a latou fanau.</p>
	<p class="standard-indented">Na faatagaina e le Atua puapuaga e oo mai i Ona tagata, ina ia saunia ai i latou mo le faataunuuina o Lona finagalo alofa mo i latou. Na pa’ū <span type="pagebreak" id="calibre_link-298" title="247" class="pagebreak">[247]</span> maulalo le ekalesia, ina ia mafai ai ona toe faaeaina o ia. Ua fia faailoa atu nei e le Atua Lona mana mo le ekalesia, ina ia fai ma molimau i le lalolagi e lē tuulafoa’ia e le Atua i latou o ē talitonu ia te Ia. O Lana pule aoao ua faaaogaina ai le to’asā o Satani ma fāufauga a ē amioleaga, e faalauteleina ai Lana galuega, ma avatua ai Lana fanau i se nofoaga latou te mapu ma filemu ai. Ua avea sauaga ma auala ua tatala mai ai le faitoto’a o le sa’olotoga ia i latou.</p>
	<p class="standard-indented">Na faia se ta’utinoga a tagata Puritani po o le au faamaoni ina ua latou vavae’ese mai ai ma le Lotu Egelani. Na faia sa latou ta’utinoga, o i latou o le fanau sa’oloto a le Alii, “ina ia latou savavali faatasi i Ona ala uma e tusa ai ma le malamalama ua faaalia mai ia i latou”. (J Brown, The Pilgrim Fathers, page 74.) O le agaga moni lea o le galuega o le toe fuata’iga, ma o le faavae autū foi lea o le galuega faaPorotesano. O le faamoemoe lea na i agaga o lenei Au Femalaga’i ina ua latou tuua Holani mo so latou aiga i le Lalolagi Fou i Amerika. O le ta’ita’iga a le Atua na lē mafai ai ona latou folau ma lo latou faife’au o Ioane Ropinisone. Ae ui i lea fai mai upu na faamavae atu ai la latou faifeau ia i latou:</p>
	<p class="standard-indented">“Uso e, ua lē o toe mamao ona tatou faamavae lea, ma ua na o le Alii Na te silafia pe mata o le a tatou toe fevā’aia’i pe leai. Ou te lē iloa po o le finagalo lea o le Atua pe leai. Peitai ou te ta’utino atu i luma o le silafaga a le Atua ma Ana agelu paia, ina ia aua lava tou te mulimuli mai ia te a’u sei vagana ua outou iloa o lo o o’u mulimuli ia Keriso. Pei lava ona outou talia upu moni na ou avatua ia te outou, ia faapea foi ona outou nofo sauni e talia se malamalama e tuuina atu ia te outou e le Atua e ala i se isi o Ana auauna; auā ua ou mautinoa e tele se malamalama ua finagalo le Atua e ao ona sulugia ai i tatou mai Lana afioga.” (Martyn, vol. 5, p.70.)</p>
	<p class="standard-indented">“A’o a’u, e lē lava a’u upu e ta’u atu ai lo’u lē fiafia i le tulaga ua oo i ai ekalesia o le toe fuata’iga. Ua tu nei le ekalesia o le toe fuata’iga e aunoa ma se toe gaioi i luma; ua latou tutū ai lava i le mea na tuu ai i latou e o latou ta’ita’i. O le mea lava na gata mai ai le vaai a Luteru o inā foi ua tutū ai nei tagata o le Lotu Luteru; ua faapena foi tagata o le Lotu Kalavini. O le mea lava na tuu ai i latou e lena auauna a le Atua, o inā lava ua latou tutu ai nei e aunoa ma se isi toe laa i luma. O se tulaga lenei e matuā faanoanoa ai. E moni o ni fetu pupula nei ta’ita’i i le taimi na latou soifua ai; peitai latou te le’i maua le atoaga o le finagalo o le Atua. Ana o soifua mai pea ia ta’ita’i, e lē taumatea lo latou talia ma le fiafia o se isi malamalama faaopoopo, e pei lava ona latou talia ma le fiafia le malamalama na latou ulua’i maua.” (D. Neal, History of the Puritans, vol. l,p. 269.)</p>
	<p class="standard-indented">“Aua ne’i galo la outou ta’utinoga ma le feagaiga ua outou faia ina ia _ outou savavali i ala uma o le Alii, ala ua Ia faaalia mai, ma ala o le a Ia faaalia mai ia te outou. Ia outou manatua la outou ta’utinoga ma le feagaiga na faia i luma o le Atua, ina ia talia soo se malamalama Na te <span type="pagebreak" id="calibre_link-299" title="248" class="pagebreak">[248]</span> faaalia mai ia te outou i Lana afioga tusia. Peitai ou te lapata’i atu ina ia outou faaeteete ma ia outou mua’i faatusatusa aoaoga uma i le afioga a le Atua a’o le’i taliaina. O lo o pōpōfou le vavae’ese mai o le au Kerisiano mai le pogisa mafiafia o aoaoga faa-anetikeriso, ma ou te talitonu e le’i maua e le au Kerisiano le atoaga o le malamalama e ao ona latou maua.” (Martyn, vol. 5, pp. 70, 71.)</p>
	<p class="standard-indented">O le faanaunauga mo le sa’olotoga i mea tau tapua’iga na lototetele ai lenei Au Femalaga’i latou te folau atu i le vasa tele, ma onosa’i ai i faigata ma faalavelave o le vaomatua, ma mafai ai ona latou faataatiaina i Amerika le faavae o se atunuu tele, e ala i le faamanuiaga a le Atua. Peitai, e ui lava o i latou o ni tagata faamaoni ma le matata’u i le Atua, e le’i malamalama le Au Femalaga’i i lea taimi i le uiga moni o le faavae autū o le sa’olotoga i mea tau tapua’iga. E tele faafitauli ma sauaga na latou fetaia’i ona o lo latou fia maua o le sa’olotoga i mea tau tapua’iga; peitai latou te le’i manana’o e avatua lea sa’olotoga i isi. “E toaitiiti lava i latou i lea vaitaimi o lona 17 o senituri na latou malamalama atoatoa i le uiga moni o lenei faavae autū. E oo lava i nisi o le au popoto ma ta’ita’i o le au Porotesano latou te le’i manino atoatoa i le avea o le Atua, ua na o le Atua lava, e fai ma faamasino i mea tau tapua’iga.” (Ibid., vol. 5, p.297.) O le talitonuga faapea ua tuuina mai e le Atua i le ekalesia le āiā tatau latou te pulea ai le faitalia a le tagata, ma faia ai poloa’iga e aafia ai le loto fuatiaifo o le tagata, ma faia ai faasalaga o ē le usitai i ia poloa’iga, o le talitonuga lea ua avea o se tasi o aoaoga sese a le pope ua aupito sili ona mausali ma loloto o ona a’a i totonu o le ekalesia. Ua teena e le au Porotesano talitonuga a Roma; peitai latou te le’i fulitua atoatoa i lona agaga pule faamalosi. E lei te’a ese atoatoa le pogisa mafiafia lea na ufitia ai e le pule faapope atunuu Kerisiano uma, i le tele o augatupulaga o lana pule. Fai mai se tasi o le aufailotu i se tasi o aulotu fou i Amerika, “Na se ese le ekalesia mai aoaoga a Keriso ona o le sa’olotoga i mea tau tapua’iga, ma e le o se mea leaga sauaga na faia e le ekalesia i ē na latou faia aoaoga sese”. (Ibid., vol. 5, p. 335.) Na faatūina e le faapotopotoga fou o tagata Amerika se tulafono e faataga ai na o tagata-aulotu e palota ma fai so latou leo i mata’upu faalemalo. Na faapena ona faatūina ai i Amerika se ekalesia e pii faatasi ma le malo, ma ua faia ai le tulafono ina ia saotupe uma tagata mo le lagolagoina o le aufailotu, ma ua avatu i le au faamasino le matāfaioi o le faia o faasalaga o ē faia aoaoga sese. Na faapena ona ’u’u i lima o le ekalesia le pule faalemalo. E le’i umi ae aliali mai sauaga, o le fua masani lava lea o faiga tapua’iga faapenei.</p>
	<p class="standard-indented">E 11 tausaga talu ona faatūina le ulua’i kolone i Amerika ae taunuu loa i ai Roka Viliamu. Pei lava ona fiafia le Au Femalaga’i na mua’i taunuu i Amerika, na faapea foi ona olioli o Viliamu ona o le sa’olotoga i mea tau tapua’iga. Peitai na pupula ona mata i se mea na tauaso i ai le to’atele i lea vaitaimi. Na ia vaai i le tāua o le avatua o le sa’olotoga i mea tau <span type="pagebreak" id="calibre_link-300" title="249" class="pagebreak">[249]</span> tapua’iga i soo se tasi, tusa lava po o a ona talitonuga. Na sa’ili naunauta’i Viliamu i le upu moni; na talitonu i la’ua ma Ropinisone i le tele o le malamalama o le upu moni e le’i sulugia ai le fanau a le Atua. Na avea Viliamu o le tagata muamua i atunuu Kerisiano uma, ua na faavaeina se faigamalo i luga o ni faavae autū se lua. Muamua, o le sa’olotoga o le tagata i mea tau talitonuga ma tapua’iga; ma lona lua, o le tutusa o leo o tagata uma i luma o le tulafono. Fai mai lana upu o le tiute o le au faamasino lo latou faaitiitia o le soligatulafono; peitai e le o so latou tiute le pulea o talitonuga o tagata. “E mafai e alii faamasino po o le leo o le lautele o tagata ona faia filifiliga i mea tau tiute o le tagata agai i le isi tagata; peitai e leai sa latou āiā e faia ai ni tulafono e āiaia ai le tiute o le tagata i le Atua. E leai se puipuiga o i ai i lea tulaga, auā e mafai e alii faamasino i le asō ona poloa’i mai ina ia tatou talitonu i tulafono nei e fia, ae oo atu foi a taeao ua ese mai foi nisi tulafono, e pei ona faia e tupu ma masiofo o Egelani, e pei foi ona faia e pope eseese ma fono a le Ekalesia Roma. O le mea e oo i ai o le fenumia’iga ma le lē malamalama i mea tau talitonuga. (Martyn, vol. 5, p. 340.)</p>
	<p class="standard-indented">Na i ai se tulafono na faasā ai le lē faatasi atu i sauniga a le ekalesia faavaeina; o le faasalaga o le lē auai i sauniga, o le sala tupe po o le falepuipui. “Na faitioina e Viliamu lenei tulafono; o le tulafono aupito lē manuia i tulafono uma a Peretania o le tulafono lea na faamalosia ai le ō i lotu. Na talitonu Viliamu ua solia le āiā tatau a le tagata pe a faia faamalosi lea tagata e tapua’i faatasi ma i latou e lē tutusa o latou talitonuga. O le toso faamalosi i lotu o ē lē fia lolotu, o le faamalosia foi lea o tagata ina ia faia le pepelo. Fai mai le upu a Viliamu, ’E lē o se mea tatau le faamalosia o soo se isi e tapua’i, e le o se mea tatau foi le faamalosia o soo se tasi na te lagolagoina se lotu pe a le mana’o o ia i ai’. Ua leo tetele ona fili ma fai mai, ’O le a? E le o se mea tatau ea le ave o le taui i le tagata faigaluega?’ Fai mai le tali a Viliamu, ’E tatau le taui; ae ia faia le taui e i latou na latou faafaigaluegaina lea tagata’.” (Bancroft, pt. 1, ch. 15, par. 2.)</p>
	<p class="standard-indented">O se faife’au faamaoni Viliamu, o se faifeau na alofagia ma faaaloalogia, o se tagata agavaa ma le atamai, o se tagata alofa faamaoni, o se ta’ita’i e lē mafai ona faatauina i ni tupe. Peitai sa inosia o ia e ta’ita’i o le ekalesia faavaeina ona o lona fai mai e leai se āiā a le au faamasino latou te pule ai i totonu o le ekalesia. Latou te le’i fiafia foi i le avatua o le sa’olotoga o mea tau tapua’iga i soo se tagata. Ua latou fai mai o le talia o lea aoaoga i totonu o le ekalesia o le a avea lea ma faapogai o fouvalega i faigamalo a le atunuu. (Ibid., pt. 1, ch. 15, par. 10.) O le faai’uga na faia ia Viliamu o le faate’a mai le nuu. Na tonu ia te ia o le a sola ne’i pu’e faamalosia o ia e leoleo. Na faapena ona faia o lana sola’aga i le vaomatua i le taimi leaga o le tau mālūlū.</p>
	<p class="standard-indented">Fai mai lana tala, “E 14 vaiaso o o’u tigaina i le mata’utia o le tau <span type="pagebreak" id="calibre_link-301" title="250" class="pagebreak">[250]</span> mālūlū; ua galo ia te a’u foliga o le mea e ta’u o se moega po o se mea’ai. Peitai na fafaga a’u e oreva i le vaomatua, ma sa masani ona ou lafi i se pu i totonu o se laau. (Martyn, vol. 5, p. 349, 350.) Na faapena ona puapuaga o ia i lana sola’aga i le kiona i le vaomatua, sei oo ina maua sona lafitaga i se nuu o ni tagata Initia Amerika na alolofa ane ia te ia, se nuu na ia a’oa’oina i ai upu moni o le talalelei.</p>
	<p class="standard-indented">Ua mavae ni masina e tele o fealua’i ma fesolata’i Viliamu, ona alu faatū loa lea o lana malaga i le vaifagaloa o Narakaseti. O inā na ia faataatia ai le faavae o le ulua’i setete faaonaponei ua latou talia atoatoa le āiā o tagata ma lo latou sa’olotoga i mea tau tapua’iga. O le igoa o lea setete o le Motu o Rote (Rhode Island.) O le faavae autū o lea kolone o le āiā lea po o le sa’olotoga o tagata ta’ito’atasi latou te tapua’i ai i le Atua e tusa ai ma latou faitalia ma le malamalama ua latou maua. (Ibid., vol. 5, p. 354.) Na avea lenei setete ma lafitaga mo i latou uma ua sauaina, ma sa tupu ma manuia lenei kolone sei oo ina avea le faavae autū o lenei setete ma maa tulimanu o le malo atoa o Amerika. O lea faavae autū o le sa’olotoga i mea tau tapua’iga, faapea ma āiā tatau o le tagata i mea faalemalo.</p>
	<p class="standard-indented">Na tusia e muā’au ma ulua’i tamā o le malo o Amerika se faamatalaga e uiga i āiā tatau o le tagata. Na latou tusia lea faamatalaga i le pepa ta’uta’ua ua faaigoaina o le Faasilasilaga o le Tuto’atasi o Tagata Amerika. Fai mai upu o la latou faasilasilaga, “Ua manino le uiga o nei talitonuga ua matou taofi i ai. Ua matou talitonu na faia ia tutusa tagata uma e le Atua; ma ua tuuina foi e le Atua i tagata uma ni āiā tatau e le mafai ona ave’esea ia i latou; ma o nisi o ia āiā e aofia ai le āiā tatau i le ola, le āiā tatau mo le sa’olotoga, ma le āiā tatau e sa’ili’ili ai mo le fiafia.” Ae le gata i lea ua ta’u manino mai e le Tulafono Faavae o Amerika le tāua o le sa’olotoga ma le faitalia a le tagata i mea tau talitonuga. Fai mai le faaupuga o le Tulafono Faavae, “E le faalagolago le tofiga o se tasi i se ofisa o le malo o Amerika i lana lotu”. “E le faia e le Fono Faitulafono a Amerika se tulafono e faatūina ai se lotu, pe faasāina ai foi se lotu.”</p>
	<p class="standard-indented">“O ē na tusia le Tulafono Faavae o le Unaite Setete na latou iloa le va o le tagata ma le Atua. Na latou iloa o tiute o le tagata i le Atua e i luga a’e lea o tulafono a tagata, ma e le mafai ona ave’esea mai le tagata lana faitalia i mea tau talitonuga ma tapua’iga. E le tau faasinoa mai lenei mea e se tasi ia i tatou; tatou te lagona uma lava lenei mea i le ta’ele o o tatou loto. O le lagona lea na lototetele ai le au maturo i le vao o sauaga ma le afi, a’o latou tetee atu i tulafono a tagata. Na latou lagona o lo latou tiute i le Atua e maualuga a’e lea i poloa’iga a tagata, ma e leai se pule faamalosi a le tasi tagata i le loto fuatiafio o le isi tagata. O se sa’olotoga lenei e fanau mai ma le tagata, ma e le mafai e se tagata po o se tulafono ona tineia.” (Congressional documents, USA, serial No. 200, document No. 271.)</p>
	<p class="standard-indented">Na salalau i Europa le tala e uiga i se atunuu ua maua i ai le sa’olotoga <span type="pagebreak" id="calibre_link-302" title="251" class="pagebreak">[251]</span> o le tagata e pule ai o ia i ana mea totō, ma lona sa’olotoga e ola ai o ia e tusa ai ma le talitonuga o lona loto. E afe ma afe na lolofi i le Lalolagi Fou, ma sa faapena ona vave faatupula’ia ai le fuainumera o kolone i Amerika. “Na faia se tulafono faapitoa e le kolone o Masakuseti (Massachusetts.) Na latou ofo atu latou te talileleia ma fesoasoani i le au Kerisiano mai soo se atunuu i Europa, o ē ua fia sosola ese i sauaga ma taua, faapea ma le mativa i totonu o o latou atunuu. Na faapena ona faia o le tulafono e fesoasoani atu ai le malo ma ona tagata i ē ua sauaina ma ē ua faamativaina.” (Martyn, vol. 5, p. 417.) Na o le 20 tausaga talu ona taunuu i Pilima (Plymouth) le ulua’i folauga a le Au Femalaga’i a ua atoa le 20 afe isi tagata Europa ua taunuu atu ma nonofomau ai i le itumalo o Niu Egelani i Amerika.</p>
	<p class="standard-indented">O lo latou naunau i le sa’olotoga na latou malilie ai latou te ola matitiva, ma ola faalagolago i mea na latou totōina. Latou te le’i tatalo mo se mea maua fua, ae na latou tatalo ina ia manuia mea totō na latou tuua i le eleele. Latou te le’i mafaufauina se tamao’aiga maua vave i lo latou atunuu fou. Na latou malilie i le tulaga faifaimalie o le laa i luma o o latou olaga. Na latou onosa’i i lo latou mativa i le togavao a’o latou faasūsūina le laau o le sa’olotoga i o latou loimata, faapea ma le afu o o latou muaulu, sei oo ai lava ina ua maua’a ma uluola le sa’olotoga i totonu o le atunuu.”</p>
	<p class="standard-indented">Na maualuga la latou vaai i le Tusi Paia - o le faavae o le faatuatua, o le amataga o le poto, ma le ta’iala o le sa’olotoga. Na latou ma’elegā i lo latou a’oa’oina o upu moni o le Tusi Paia i totonu o o latou aiga, ma totonu o a latou a’oga, faapea ma totonu o o latou falesa. Na vaaia fua o ia aoaoga i lo latou atamamai, ma o latou olaga mamā, ma lo latou olaga fai faatatau lelei. E mafai ona nofo se tasi i le nuu o lenei au Puretani mo ni tausaga, e aunoa ma se faalogoina o se palauvale, po o le vaaia o se ’ōnā, po o le fetaui foi ma se tagata aisi. (Bancroft, pt. 1, ch. 19, par. 25.) O le Tusi Paia o le auala mautinoa lea e mafai ai ona avea se atunuu o se malo tele; ma o olaga o nei tagata ma la latou faigamalo ua fai lea ma molimau maumaututū o lenei mea. Na tutupu lemu a’e nei kolone vaivai ma le vāvāmamao, se’i oo ina ua avea i latou o se soo tuufaatasi o setete malolosi, ma sa ofo le lalolagi a’o latou matauina le nofo filemu, atoa ma le tamao’aiga “o se ekalesia e aunoa ma se pope, o se atunuu e aunoa ma se tupu”.</p>
	<p class="standard-indented">Peitai na faatupula’ia pea le numera o ē na lolofi atu i Amerika ona o isi mafua’aga ae le o le sa’ilia o le sa’olotoga e pei ona faia e le Au Femalaga’i. Sa malosi pea lava le leo o upu ma le leo o olaga o le au Puretanii upufai o a latou faigamalo; peitai sa faasolosolo mālie ifo i lalo le malosi o lea leo a’o tuputupu mālie a’e le fuainumera o ē na folau atu i Amerika ona o le sa’iliga o le tamao’aiga ma isi mea faalelalolagi.</p>
	<p class="standard-indented">Na faia e ulua’i ta’ita’i o kolone se tulafono e faataga ai na o tagata <span type="pagebreak" id="calibre_link-303" title="252" class="pagebreak">[252]</span> ekalesia e palota, pe tofia foi i se tofiga o le malo. Peitai na avea lea tulafono ma auala na oo mai ai ni tulaga lē manuia. Na faia lenei tulafono ina ia puipuia ai le tulaga mamā o le malo; peitai na avea lea ma mea ua ofi atu ai le palapalā ma le amioletonu i totonu o le ekalesia. Ua vā’ai le to’atele e lē mafai ona latou palota pe tofia foi i ni ofisa o le malo se’i vagana o i latou o ni tagata ekalesia. Ua ofi mai loa i le ekalesia i latou nei, ona o lo latou vaai i le tofi ae aunoa ma se liuga moni o le loto. Na faapena ona tumu le ekalesia i le to’atele o ē le’i liua; na i ai foi le aufailotu na latou talitonu i aoaoga sese, ma latou lē iloa le mana o le Agaga Paia e faafouina ai. Na faapena ona toe maua o nisi faamaoniga o le leaga o le taumafai e atina’e le ekalesia e ala i le fesoasoani a le malo, po o le tagi atu foi i le pule faalemalo e lagolagoina ai le talalelei. Ua tele faamaoniga o le leaga o lea tulaga, i le amata mai lava i aso o Konesetina se’i oo mai lava i le asō. Na fetalai mai Iesu, “E lē mai le lalolagi nei lo’u malo”. Ioane 18:36. Atonu e lē malosi se sootaga i le va o le malo ma le ekalesia, atonu foi e foliga mai o lea sootaga o le a faalatalata mai ai le lalolagi i le ekalesia; peitai o le mea moni lava o le a faalatalata atu ai le ekalesia i le lalolagi.</p>
	<p class="standard-indented">Na i ai ni upu moni tāua na a’oa’oina e Ropinisone faapea ma Roka Viliamu. Muamua, o le upu moni e laalaa i luma ae lē tumau i le mea e tasi. Lona lua, e ao i tagata Kerisiano ona nofo sauni latou te talia soo se malamalama o le a faasulugia ai i latou e le Atua, mai Lana afioga. Peitai ua faagalo ia aoaoga lelei e fanau a le au Kerisiano. Na tutusa ekalesia Porotesano i Amerika ma ekalesia Porotesano i Europa - ua latou lē laa i luma i le faiga o le galuega o le Toe Fuata’iga. Na i ai se au faamaoni toaitiiti na tutū a’e i lea vaitaimi ma lea vaitaimi, latou te folafolaina aoaoga fou ma faailoa atu i tagata aoaoga sese ua leva ona latou taofi i ai. Peitai o le to’atele o tagata na pei lava o tagata Iutaia i ona po o Keriso, po o tagata pope foi i ona po o Luteru - na latou fiafia lava e talia talitonuga a ō latou tua’ā; na latou fiafia foi e ola e pei ona soifua o latou tua’ā. Na faapena ona toe pa’ū atu le ekalesia i le tulaga ua latou faaauauina ai sauniga faalelotu e aunoa ma se mana po o se ola faaleagaga o i ai. Ua toe taofi mamau foi le to’atele i aoaoga sese ma talitonuga faanuupo - talitonuga semanu ua leva ona lafoa’ia pe ana faaauau le savali a le ekalesia i luga o le malamalama o le afioga a le Atua. Na faapena ona mate lemu atu le agaga na fāgua a’e e le galuega o le Toe Fuata’iga, ma ua toetoe ai lava ina toe oo atu le ekalesia Porotesano i le tulaga na i ai le ekalesia Roma i ona po o Luteru. Ua toe vaaia nei foi i le to’atele le fiafia i le lalolagi ma le moe faaleagaga; ua latou toe faaeaina foi manatu o tagata, ma ua latou toe avane foi manatu o tagata e sui a’i aoaoga a le afioga a le Atua.</p>
	<p class="standard-indented">Na tele le faasalalauina atu o le Tusi Paia i le amataga o lona 19 o senituri, ma ua tele ai foi le malamalama na sulugia ai le lalolagi. Peitai e <span type="pagebreak" id="calibre_link-304" title="253" class="pagebreak">[253]</span> le’i faapena le tele o le iloa e tagata o le upu moni e pei ona ua faaalia mai i le Tusi Paia, ma e le’i faatinoina foi ia upu moni o le afioga a le Atua i o latou olaga. Ua le toe mafai e Satani ona taofia le Tusi Paia mai tagata; ua mafai nei ona maua e tagata uma le Tusi Paia. Peitai ua uia nei e Satani se isi auala ina ia faataunuuina ai pea lona mana’o - ua ia ta’ita’ia nei le to’atele ina ia latou manatu māmā i le Tusi Paia. Ua le su’esu’e tagata i le Tusi Paia, ma ua faapena ona latou taliaina ai o faauigaga sese o le Tusi Paia, ma ua faapena foi ona latou taofi mamau ai i ni aoaoga e leai so latou faavae i le Tusi Paia.</p>
	<p class="standard-indented">Na i’uvale taumafaiga a Satani e solipalaina ai le upu moni e ala i sauaga. Ua liliu atu loa Satani na te toe faaaogā lana fuafuaga e talia faa’afa’afa ai e tagata le upu moni. O le fuafuaga lava foi lea na amata mai ai le sese o le ulua’i ekalesia, ma ua avea ma poutū na faavaeina ai le Ekalesia Roma. Ua le ta’ita’ia nei e Satani tagata ina ia latou soo faatasi ma ē faapaupau e pei ona faia i ulua’i senituri, a ua ia ta’ita’ia nei i latou e soo faatasi ma ē ua pupū o latou loto i mea o le lalolagi. O le pupū atu o o latou i mea o le lalolagi o se faamaoniga lava lea o lo latou ifo i tupua; ma e leai se ese’esega o lea ifo i tupua ma le ifo i tupua ua ta. O lea soo o le a tutupu mai ai auala pi’opi’o ma le le manuia e pei ona faia i augatupulaga ua mavae; e faaalu le tele o le tupe ona o faalialiaga ma tuinanauga, ae faalafi i tua o le igoa o le lotu, ma e faapena ona ofi mai o le amioletonu ma uiga pi’opi’o i totonu o le ekalesia. Na faia pea lava e Satani lana galuega masani o le faaofi lēmū mai o lea suiga ma lea suiga e faaopoopo atu i aoaoga a le Tusi Paia, se’i oo ina ua mautū ma maua’a ai manatu ma uputuu a tagata ma avea ai lea ma faapogai o le faasesēina o le miliona ma miliona o tagata. Ona faasaga loa lea o le ekalesia e finau mo le puipuiga o nei uputuu, a ua le finau mo le upu moni na tuuina mai i le au paia. Na faapena ona latou tosoina i lalo ma fesuia’ia aoaoga na galulue punoua’i ai ma sauāina ai ta’ita’i o le galuega o le Toe Fuata’iga. <span type="pagebreak" id="calibre_link-305" title="254" class="pagebreak">[254]</span> </p>
</div>
</div>


<div class="calibre1" id="calibre_link-20">
<div class="chapter" id="calibre_link-638">
	<h2 class="chapterhead">Mataupu 17&mdash;Avefe’au O Le Taeao</h2>
	<p class="standard-indented">Ole Toe Afio Faalua mai o Keriso mo le faamae’aina o Lana galuega o le faaolataga, o se tasi lea o poutū malolosi o le talalelei a le Atua e pei ona faaalia mai i Lana afioga. Ua leva ona feoa’i ma fesea’i le fanau a le Atua e aunoa ma so latou nuu moni i lenei lalolagi; ua leva ona nonofolatou i le nuu o puapuaga ma sauaga. Peitai o lo o i ai se faamoemoe matagofie mo i latou, se faamoemoe faafiafialoto ua āfifi mai i le folafolaga o le toe afio mai o Iesu, o Ia o le Toe Tu ma le Ola, e afio mai e avatua i latou ua leva ona faaaunu’ua i lo latou nuu moni. O le Afio Faalua Mai o Keriso o le aoaoga autū lea o le Tusi Paia atoa. Talu mai lava le aso na faliu ese ai ma le faanoanoa o tatou ulua’i matua mai Etena, o lo o faatalitali le fanau faatuatua a le Atua mo le afio mai o le na Folafolaina Mai, o le Na te faato’ilaloina le malosi o le fili, ma toe faafoi atu i latou i le Parataiso na leiloa. Na taula’i atu le vaai a le au pateriaka i le faaali mai o le Mesia e avea o le taualuga o lo latou faamoemoe. Na faatagaina Enoka, o lona fitu mai ia Atamu, le tagata na feoa’i ma le Atua mo le 300 tausaga, na faatagaina o ia na te iloa mamao atu le afio mai o le Faaola. Fai mai Enoka, “Faauta e afio mai le Alii ma Lana au paia e manomano, e faamasino ai tagata uma”. Iuta 14,15. Na alaga foi le pateriaka o Iopu i le itupō o ona puapuaga ma ta’utino mai, “Auā ua ou iloa o lo o soifua le Na te togiolaina a’u; o aso amuli foi e tulai mai ai o Ia i luga o le eleele. ...ae ou te iloa atu le Atua i lo’u tino; ou te iloa atu ia te ia mo a’u lava, e vaai atu foi o’u mata ia te ia, ae le o se tasi”. Iopu 19:25- 27.</p>
	<p class="standard-indented">Na avea le toe afio mai o Keriso o le autū o pese atoa ma isi faa’upuga matagofie a le au tusitala o le Tusi Paia. Na faa’upuina e fatusolo ma faamatalaina e le au perofeta le toe afio mai, i ni upu faagaeetia loto. Fai mai faa’upuga a le faisalamo a’o ia pese i le mata’utia ma le silisili ese o le Tupu o Isaraelu: “O lo o pupula mai le Atua mai Siona, o le mea e silisili ese ona matagofie. O lo o afio mai lo tatou Atua, ua le tuua Lona si’ufofoga. ...E valaau Ia i le lagi i luga, atoa foi ma le lalolagi, i le faamasinoina o Lona nuu”. Salamo 50:2-4. “Ia fiafia le lagi, ia olioli foi le lalolagi; ...i luma o Ieova: auā o lo o afio mai, auā o lo o afio mai e faamasino le lalolagi; na te faamasinoina le atulaulau i le amiotonu, atoa <span type="pagebreak" id="calibre_link-306" title="255" class="pagebreak">[255]</span> ma nuu i lona faamaoni.” Salamo 96:11-13.</p>
	<p class="standard-indented">Fai mai le perofeta o Isaia: “Inā ala mai ia ma alalaga fiafia outou ē o lo o nonofo i le efuefu; auā o lou sau e pei o le sau o le vao iti ia; e lafo atu foi e le eleele ē ua oti”. “E toe ola mai ou tagata oti, e toe tutū mai i latou faatasi ma lo’u tino oti.” “E faaumatia e Ia le oti e faavavau; e soloi’esea foi e le Alii o Ieova o loimata i mata uma lava; e faate’aeseina foi e ia le gao o lona nuu i le lalolagi uma lava; auā ua fetalai mai ai Ieova. O lea aso e faapea ai, Faauta, o lo tatou Atua lenei; sa tatou faatalitali ia te ia; tatou te fiafia ma olioli i lana faaolataga.” Isaia 26:19; 25:8,9.</p>
	<p class="standard-indented">Fai mai faa’upuga a Sapakuka a’o ia vaaia i se faaaliga Lona toe afio mai: “Na afio mai le Atua mai Timanu, na afio mai foi le Paia mai le mauga o Parana. Sa ufitia le lagi i lona pupula, o lona viiga foi sa tumu ai le lalolagi. O le pupula foi sa faapei o le la.” “Sa tu o ia ma fuafua le lalolagi; na ia silasila mai, ma na faagateteina nuu ese; na faata’ape’apeina ai foi mauga o le vavau; na faamaualaloina ai mauga iti o le vavau; o ona ala e mai le vavau.” “Ua E ti’eti’e i au solofanua ma ou nofoa faataavalevale o le faaolataga.” “Na iloa oe e mauga, ua latou gatete ai; ...na gagana mai Le moana, ua na sisii i luga ona lima. Sa tutū pea le la ma le masina i le mea la te mau ai; o le malamalama oauū fanafana na latou savavali ai, ma le malamalama o lou tao pupula.” “Sa E afio atu e faaola i lou nuu, e faaola i le na E faau’uina.” Sapakuka 3:3, 4, 6, 8, 10, 11, 13.</p>
	<p class="standard-indented">A’o faanoanoa le au soo ona o le a latou tete’a ma lo latou Matai, na latou maua le lototele ma se faamafanafanaga ina ua folafola atu ia i latou e le Faaola Lona toe afio mai. “Aua le atuatuvale o outou loto. ...E tele mea e nonofo ai i le maota o lo’u tama. ...Ou te alu e sauni se mea e nonofo ai outou. Afai foi ou te alu ma sauni se mea e nonofo ai outou, ou te toe sau, ou te talia foi outou ia faatasi ma a’u.” Ioane 14:1-3. “E sau le Atali o le tagata i lona mamalu, ma le au agelu paia uma faatasi ma ia, ona ti’eti’e ai lea o ia i lona nofoalii mamalu; e faapotopotoina foi i ona luma o nuu uma lava.” Mataio 25:31,32.</p>
	<p class="standard-indented">A’o tutū le au soo i luga o le mauga o Olive ma tepa a’e i le lagi, na faamanatu i ai e agelu le folafolaga o Lona toe afio mai. “O Iesu lena ua aveina a’e nai ia te outou i le lagi, e faapea ona toe afio mai o Ia, pei o lona afio atu i le lagi na outou vaavaai i ai.” Galuega 1:11. Fai mai le molimau a Paulo a’o ulufia o ia e le Agaga Paia, “Auā e afio ifo mai le lagi le Alii lava ma le alaga, ma le leo o le agelu sili ma le pu a le Atua”. 1 Tesalonia 4: 16. Ua fai mai foi le perofeta sa faaaunuua i Patamo, “Faauta, o lo o afio mai o Ia ma ao, e iloa atu foi o Ia e mata o tagata uma”. Faaaliga 1:7.</p>
	<p class="standard-indented">Ua avea le toe afio mai o Keriso ma ogatotonu e taula’i i ai le pupula o mea uma, “e toe fuata’i ai mea uma lava, ua fetalai mai ai le Atua i fofoga o ana perofeta paia uma lava talu mai anamuā”. Galuega 3:21. Ona motusia ai lea o le pule faa’umi’umi a le fili, “o malo o le lalolagi” ua avea <span type="pagebreak" id="calibre_link-307" title="256" class="pagebreak">[256]</span> “mo lo tatou Alii ma Lona Keriso; e fai foi o Ia ma Tupu e faavavau faavavau lava.” Faaaliga 11:15. “Ona faaali mai ai lea o le pupula o Ieova, e vaaia lava e tagata uma faatasi.” “E faapea lava ona faatupuina e le Alii o Ieova o le amiotonu ma le viiga i luma o nuu uma.” E avea o Ia “ma palealii e matagofie, ma pale lalelei i ē ua totoe o lona nuu.” Isaia 40:5; 61:11; 28:5.</p>
	<p class="standard-indented">O le taimi lea o le a faatūina ai loa le malo o le filemu, le malo o le Mesia ua leva ona avea ma faanaunauga o le toatele. “Auā e faamafanafanaina Siona e Ieova, e faamafanafanaina ana mea faatafunaina uma lava; na te faia lona fanua lafulafuā e pei o Etena, ma lona toafa e pei o le faato’aga a Ieova.” “E avatu e ia le lalelei o Lepanona, ma le matagofie o Karamelu ma Sarona.” “E le toe ta’ua oe, Ua Lafoa’iina; e le toe ta’ua foi lou laueleele, Ua Tuufua; ae peitai e igoa oe o Lo’u Fiafia, o lou laueleele o Piula.” “E pei ona fiafia foi o le faatoafaiavā i lana āvā, e faapea ona fiafia o lou Atua ia te oe.” Isaia 51:3, 35:2; 62: 4,5.</p>
	<p class="standard-indented">Ua avea le afio mai o Iesu o le faamoemoe o Ona soo moni i tupulaga uma. O le folafolaga faamavae a le Faaola i le mauga o Olive, le folafolaga o Lona toe afio mai, na pei o se mōli ua malama uma ai le lumana’i mo le au soo, ua faatumulia ai o latou loto i le olioli ma le faamoemoe, o se faamoemoe e le mate i sauaga ma puapuaga. Ua avea le faaali mai o lo tatou Atua ma lo tatou Faaola o Iesu Keriso o le faamoemoega e manuia ai i taimi o puapuaga ma sauaga. Na tumu i le faavauvau Kerisiano o le nuu o Tesalonia a’o latou tatanu i o latou tagata ua maliliu, o ē sa faamoemoe e soifua pea e oo i le aso o le toe afio mai o le Alii. Peitai na faatepa i latou e Paulo lo latou faiaoga, i le aso o le toe tu pe a afio mai le Faaola. O le aso lea e toe tutū mai ai ē na feoti o i a Keriso, ona aveina a’e faatasi ai lea o i latou ma ē o ola e feiloa’i ma le Alii i le vanimonimo. “Ona tatou faatasi pea lava lea ma le Alii. O lenei, ia outou fefaamafanafana’i i nei upu.” 1 Tesalonia 4:16-18.</p>
	<p class="standard-indented">A’o i ai le soo pele i luga o papa o Patamo, na ia faalogo i le folafolaga ua faapea mai, “E moni, ou te vave alu atu”. Fai mai lana tali naunauta’i, “O lea lava le Alii e, Iesu, ia E afio mai”. Ma o le tatalo lava lea a le ekalesia i tupulaga uma a’o latou maumausolo ma fesea’i i lenei lalolagi. Faaaliga 22:20.</p>
	<p class="standard-indented">Na faalogoina i senituri uma le faaleoina o lenei faamoemoe e le au paia ma maturo, a’o latou molimau atu mo le upu moni i ana o falepuipui, i fata na susunuolaina ai i latou, ma fata na vavae’esea ai o latou ulu. “Na latou manatu faatauvaa i le oti ona ua latou maua le mautinoaga o le toe tu mai o Keriso, ma ua mafai ai foi ona mautinoa lo latou lava toe tutū mai, i le aso o Lona afio mai.” Na latou malilie latou te o ifo i tuugamau, ina ia mafai ai ona toe tutu a’e i latou ua sa’oloto. Na latou tulimata’i atu i le afio mai o le Alii mai le lagi i le pupula o Lona Tamā, o le a tuuina mai ai i le au amiotonu le malo. O le faamoemoe lava <span type="pagebreak" id="calibre_link-308" title="257" class="pagebreak">[257]</span> lea na ’u’umau i ai tagata Ualetenese. Na taula’i atu foi le vaai a Uikilifi i le afio mai o le Faaola, e avea o le faamoemoe o le ekalesia. (Daniel T Taylor, The Reign of Christ on Earth: or, The Voice of the Church in All Ages, p.33, 54, 129-134.)</p>
	<p class="standard-indented">Fai mai le upu a Luteru, “E i ai lo’u talitonuga faamaoni e le atoa le 300 tausaga ae oo mai loa le aso o le faamasinoga. E le mafai ona faatagaina e le Atua lenei lalolagi amioleaga e alu ai pea faapenei”. “Ua lata mai lava le aso tele, le aso e lafotūina ai le malo o mea inosia uma.” (Ibid., pp. 158, 134.)</p>
	<p class="standard-indented">Fai mai le faamatalaga a Melanetone, “Ua leva le lalolagi, ma e le o toe mamao lona i’uga”. Fai mai le apoapoa’iga a Kalavini i le au Kerisiano, “Ia outou tatalo ma le naunauta’i mo le aso o le afio mai o Keriso, e leai se isi aso e sili atu i lea aso. Ia tulimata’i i ai le au aiga atoa o ē faamaoni. E ao ona tatou galala mo Keriso; e ao ona tatou manatunatu ma sa’ili’ili se’ia tafa mai ata o lea aso tele, le aso e faaalia manino mai ai e le Alii le pupula ma le mamalu o Lona malo. (Ibid., pp. 158, 134.)</p>
	<p class="standard-indented">Fai mai le fesili a Ioane Nokisi, le failauga o le galuega o le Toe Fuata’iga mai le atunuu o Sikotilani, “E lei afio atu ea le Alii o Iesu ma lo tatou tino tagata i le lagi? E i ai ea se mea o le a taofia ai Lona toe afio mai? Ua tatou iloa e toe afio mai o Ia, ma e le faatuai mai lava”. Na taula’i atu foi e ala i le faatuatua le vaai a Ritili ma Latimere i le afio mai o le Alii, a’o tuuina atu o la ola mo le upu moni. Fai mai ni upu na tusia e Ritili, “Ua ou talitonu e aunoa ma so’u masalosalo ua lata mai le i’uga o le lalolagi. Tatou alalaga atu faatasi ma le auauna a le Atua o Ioane ma tatou faapea atu, “O lea lava le Alii e, Iesu, ia E afio mai”. (Ibid., pp. 151, 145.)</p>
	<p class="standard-indented">Fai mai le tautinoga a Pakiseta, “Ua pito sili le suamalie ma le faafiafialoto ia te a’u o le manatu i le toe afio mai o le Alii. O le faatuatua o le au paia latou te tulimata’i atu ai i lea aso o Lona faaali mai, le faamoemoega e manuia ai. Afai o le oti o le fili mulimuli lea e faatoilaloina i le aso o le toe tu, e ao i le au talitonu ona latou tatalo ma le faatauanau mo le toe afio mai o Keriso, e atoatoa ai le faataunuuga o lenei faamoemoe. O le aso lenei e ao ona tālotālo ma faamoemoe ma faatalitali i ai le au faatuatua, o le taualuga o le galuega tele o lo latou faaolataga, o le faanaunauga o ō latou agaga. Ia oo mai ia lea aso, le Alii e”. O le faanaunauga lena o le ekalesia i le vaitaimi o le au aposetolo, o le faamoemoe lena o le ekalesia i le vao, faapea le au tala’i o le galuega o le Toe Fuata’iga. (Richard Baxter, Works, vol. 17, pp. 555, 500, 182,183.)</p>
	<p class="standard-indented">Ua valo’ia mai e le Tusi Paia, faailoga e iloa ai e tagata ua latalata mai lea aso o le toe afio mai o Keriso. Na fetalai mai Iesu, “E i ai faailoga i le la, ma le masina, ma fetu”. Luka 21:25. “E faapogisaina le la, e le susulu mai foi le masina, e pa’u’ū mai fetu o le lagi, e lūlūina foi au o le lagi. Ona iloa atu lea e i latou o le Atali o le tagata ua sau i ao ma le mana tele ma le mamalu.” Mareko 13:24,26. O le faamatalaga lenei a Ioane i le Faaaliga, e <span type="pagebreak" id="calibre_link-309" title="258" class="pagebreak">[258]</span> uiga i le ulua’i faailoga o le toe afio mai: “Faauta foi o le mafui’e tele, o le la foi ua liua ua uliuli e pei o le ie fulufulu talatala, o le masina foi ua liua e pei o le toto.” Faaaliga 6:12.</p>
	<p class="standard-indented">Na molimauina nei faailoga uma a’o lei oo i le amataga o lona 19 o senituri. Na faataunuuina lenei valo’aga i le tausaga 1755, le tausaga na lūlūina ai le mafui’e aupito malosi i tala faamaumauina i lena vaitaimi. Na faaigoa lea mafui’e o le Mafui’e o le Aai o Lisipone i Sepania; peitai na aafia ai le vaega tele o le konetineta o Europa, faapea Aferika ma Amerika. Na faalogoina foi lenei mafui’e i Kirinilani, i Amerika tutotonu, i le motu o Matira, i Nouei ma Suetena, i Peretania ma Aealani. E sili atu i le fa miliona maila faatafafā na aafia i lenei mafui’e. Toetoe lava leai se eseesega o le malosi o lenei mafui’e i Aferika ma lona malosi i Europa. E sili atu i le ’afa o le aai o Alekia (Algiers) le laumua o Alekeria (Algeria) na faaleagaina atoa. Na faamaga le eleele ma goto atoa ifo i ai se nuu e le mamao ma Moroko, se nuu pe tusa o le valu i le sefulu afe tagata na i ai. O gataifale uma o Sepania ma Aferika na lavevea i se galu lolo na faapulou ai aai tetele ma faaleagaina ai le tele o mea.</p>
	<p class="standard-indented">Peitai o Sepania ma Potukale atunuu na pito sili ona mafatia i faiga a lenei mafui’e. Fai mai e 60 futu le maualuluga o galu na lavea ai le aai o Katisa i le talafatai o Sepania. O le tele o “mauga o Potukale na lūlūina faatatope e le mafui’e, ua peiseai ua lūlūina i latou mai o latou faavae. O nisi o ia mauga na i’u ina māvaevae ma faamamaga a’e i le lagi o latou tumutumu. Na faapena le mata’utia o le saeia o ia mauga e le mafui’e, ma lafo ifo i lalo ogamauga i vanu ma vāimauga. Na lipotia mai foi le alu a’e o le afi i nei mauga”. (Sir Charles Lyell, Principles of Geology, p. 495.)</p>
	<p class="standard-indented">Na faalogoina i le aai o Lisipone se gogolo e pei o se faititili e sau i totonu o le eleele. E lei umi ae faalogoina loa se lūlūga mata’utia, se lūlūga na alu ifo ai i lalo le tele o le aai. Na o le ono minute na lūlū ai le mafui’e ae ono sefulu afe na maliliu. Na vaaia le sami ua te’i ua pe eleele; ona toe vaaia loa lea ua sau le galu lolo ua sili atu i le lima sefulu futu le maualuluga o galu. O nisi o tala o mea mata’utia faapea na tutupu i lea mafui’e, e aofia ai le tala i le goto ifo o se uafu fou, se uafu taugatā na fausia i le maa tāua o le mapu. E toatele se motu o tagata na faapotopoto i luga o lenei uafu ina ia latou sao ai mai fale pa’u’ū ma mea to’ulu. Peitai na faafuasei le goto ifo o lenei uafu faatasi ma i latou uma na i ai, ma e aunoa ma se tino oti na toe mānu a’e i le fogatai. (Ibid., p. 495.)</p>
	<p class="standard-indented">“Na sosoo mai lava le lOlOga o le mafui’e ma le taufai alu ifo uma i lalo o falesa, alu ifo uma i lalo ma nofoaga o le au monike, toetoe lava lalo uma foi ma fale maualuluga o le malo, ma le tusa o le kuata o fale o aiga. Tusa o le lua itula talu ona lūlūina le aai ae amata loa ona sasao a’e afi i vaega eseese o le aai. E tolu aso o faia le faatafunaga o lenei aai. Na tupu le mafui’e i se aso pa’ia o le ekalesia, ma e maua mai e le mafui’e le toatele o tagata o tumutumu mo sauniga i totonu o falesa. Toetoe lava <span type="pagebreak" id="calibre_link-310" title="259" class="pagebreak">[259]</span> leai se isi na sao o lenei toatele. (Encyclopedia Americana, art. ’Lisbon,’ note, ed. 1831.) “E le mafai e upu ona faamatalaina le mata’u na oo i ai tagata. E leai nisi na fetagisi; ua leai ni loimata e o mai. Ua na o le fetaufetulia’i solo i lea itu ma lea itu, ua peiseai ua faama’ifasa i le fefefe ma le matata’u. Ua na o le fe’ei ma fepō o latou mata ma fatafata ma alalaga ma fai mai, ’Ua oo mai le i’uga o le lalolagi!’ Ua leai ma se tinā ua toe manatua sana tama, a ua na o le fetaufetulia’i solo ma fe’avea’i a latou faatusa ma faakoluse. E toatele na taututu’u i falesa latou te saogalemu ai; peitai na leai se aoga o le faaliali a’e i luga o le sakalameta; na i’uvale lo latou opoina o fata faitaulaga; o faatusa ma patele ma tagata, na tanumia faatasi uma i latou i le i’uga e tasi.” Pe tusa ma le iva sefulu afe tagata na maliliu i lea aso mata’utia.</p>
	<p class="standard-indented">Ua mavae le 25 tausaga, ona taunuu lea o le isi faailoga e pei ona ta’ua i le valo’aga - o le fāapogisaina lea o le la ma le masina. Na atili le iloga o lenei faailoga ona sa valo’ia mai e le Tusi Paia le taimi tonu e taunuu ai. A’o talanoa atu Iesu i Lona au soo i luga o le mauga o Olive, na Ia ta’ua ni mea o le a tutupu a’o lumana’i ai lona toe afio mai. Na Ia ta’ua le vaitaimi umi o puapuaga o le ekalesia, le vaitaimi lea o le 1260 tausaga o sauaga na faia e le pule faapope, le vaitaimi o puapuaga na Ia folafola mai o le a faapuupuuina. Na Ia valo’ia le taimi tonu o le a molimauina ai le ulua’i faailoga o Lona afio mai: “O aso foi ia pe a mavae atu lena puapuaga, e faapogisaina ai le la, e le susulu mai foi le masina”. Mareko 13:24. O le tausaga 1798 na faai’u i ai le 1260 aso poo tausaga o le valo’aga. Toetoe lava i’u uma sauaga i le 25 tausaga a’o lumana’i ai le 1798. E tusa ai la ma le fetalaiga a Keriso, e i’u loa sauaga sosoo mai ai ma le faapouliuligia o le la. Na faataunuuina lenei valoa’ga i le aso 19 o Me, 1780.</p>
	<p class="standard-indented">“Ua tula’i mai le aso pogisa o Me 19, 1780, o se aso uiga ese, se aso e le faaluaina, se aso e leai sona faamalamalama’aga, se aso na pogisa uma ai le lagi ma le vanimonimo i le vaega atoa o Amerika ua ta’ua o Niu Egelani.” (R M Devens, Our First Century, p. 89.)</p>
	<p class="standard-indented">O le faamatalaga lenei a se tasi mai le aai o Masakuseti na vaai i ai. “Na lāgilelei le taeao i le oso a’e o le la; peitai e lei umi ae puaōa loa le lagi. Ua pei e taufaamata’u le fā’auli mai o le aso ma le māulalo o ao. E lei umi ae emo mai uila ma pāpā faititili, ma sa to’ulu foi sina timu. E ta le iva ua amata ona manifi ao, ma ua suia lo latou lanu i le lanu apamemea, ma ua faapena ona peisea’i ua suia ai foi foliga o le eleele ma maa ma laau ma fale ma le vai ma tagata ona o lea lanu uiga ese faapea. Ua mavae ni nai minute ona ufitia lea o le lagi atoa i se ao uliuli mafiafia, sei vagana ai sina vaega itiiti i le tafatafā’ilagi. O le pouliuli ua oo nei i ai, ua pei o le pogisa e masani ai i le ta o le iva i le po. ...</p>
	<p class="standard-indented">“Ua oo ifo nei le fefe ma le popole ma le mata’u i le toatele. Ua na o le tutū o fafine i faitoto’a o ō latou fale ma autilo atu i le pogisa o le laufanua; ua toe foi mai a latou tāne mai mea na latou galulue ai i le <span type="pagebreak" id="calibre_link-311" title="260" class="pagebreak">[260]</span> fanua; ua mānava le tufuga, ua alu le tu’i u’amea, ma ua tu’ua foi e le faatau’oloa lana laulau faatau. Ua faatu’ua a’oga, ma ua taufetuli tamaiti ua fefefe i o latou aiga. O ē na femālāga’i ua afe ane nei i se fale o se faifaato’aga o lata ane i le auala. ’O le ā le mea a tupu?’ o le fesili lea na latou taufai fesilisili ai. Na foliga mai ua toetoe lava agi mai se afā tele i le atunuu atoa, ae na foliga mai i nisi, o le gata’aga lenei o mea uma.</p>
	<p class="standard-indented">“Ua tutu mōli ma faamumū afi i fale o aiga. Ua toe felelei a’e moa i laau e masani ona momoe ai, ua toe foi povi i le mea e ta’o’oto ai mo le po, ua pepese mai manu felelei i a latou pesega masani o le afiafi, ma ua felelei solo foi pe’a. Na o le tagata ola na ia iloa e lei goto le la ma e lei oo mai foi le po.</p>
	<p class="standard-indented">“Na fai ni sauniga lotu a se tasi faifeau e suafa ia Natanielu Uitikā i le aai o Salema, ma e fai mai lana lauga, o lea pogisa o se mea mai le Atua. Na faapena ona faapotopoto aulotu i vaega eseese o le atunuu. O mau autū o nei lauga uma, o ni mau na foliga mai ai o le pogisa o se faataunuuga lea o valo’aga a le Tusi Paia. Na pito sili ona mafiafia o le pogisa i le te’a laitiiti o le sefulu tasi i le taeao.” (The Essex Antiquarian, April, 1899, vol. 3, No. 4, pp. 53,54.) E tele vaega o le atunuu na le mafai ona faia o ni a latou galuega sei vagana ua tutu ni mōli po o le faamumū o afi. ...</p>
	<p class="standard-indented">“E tele se vaega o le atunuu na aafia i lenei pogisa. Na aafia ai aai e pei o Falamau (Falmouth) i le talafatai o le setete ua ta’ua o le Motu o Lou (Rhode Island.) O le alu i le itu i sisifo na aafia ai tua’oi i sisifo o le setete o Konetikati faapea ma le aai o Alepani (Albany) i le setete o Niu Ioka. O le alu i le itu i saute, na aafia uma ai talafatai i saute; a’o le alu i matu, na aafia ai nuu ainā uma o kolone o Amerika.” (William Gordon, History of the Rise, Progress, and Establishment of the Independence of the U.S.A., vol. 3, pi 57.)</p>
	<p class="standard-indented">Pe tusa ua toe lua itula oo i le po ae vaaia loa le la, ma ua tau lagilelei mai foi le afiafi, ae sa manifi pea lava ao ūli i le lagi, na le manino ai le susulu mai o le la. “Ua goto le la, ma ua toe vaaia ao pogisa i le lagi. Ua toe oo mai foi le pogisa mafiafia e pei lava o le pogisa i le taeao. Sa i ai le masina ua tai atoa i lea po, ae peitai sa le iloa se mea sei vagana o se mōli. Fai mai nisi ua pei le pogisa o lea po o le pogisa na oo ia Aikupito i le taimi o mala e sefulu, o se pogisa e pei e le ila i le malamalama o se mōli.” (Isaiah Thomas, Massachusetts Spy; or, American Oracle of Liberty, vol. 10, No 472, May 25, 1780.) Fai mai se tasi na vaai i lea pogisa, “Ou te lagona ana aveesea uma e le Atua Ana fetu ma lā ma isi malamalama i le vanimonimo i lea po, ou te matea e le tutusa ma le pogisa o lea po. Ta le iva i le po ae tau aliali mai le masina; peitai e lei lava lona malamalama e tuli’esea ai ata taufaafefe na vaaia i lea taimi. Faato’ā matafi le pogisa i le te’a o le valuapō, ma ua susulu mai le masina; peitai na pei o le mūmū o le toto foliga o le masina i lea taimi. <span type="pagebreak" id="calibre_link-312" title="261" class="pagebreak">[261]</span> </p>
	<p class="standard-indented">Ua ta’ua le aso 19 o Me, 1780 i le tala tusia o le lalolagi, “O le Aso Pogisa”. Talu mai le vaitaimi o Mose, e lei i ai lava se pogisa faamaumauina ua sili atu lona mafiafia ma lona umi ma lona lautele, e pei o le pogisa o lea aso. O faamatalaga a tagata na vaai i ai, ua na o se si’uleo lea o upu na fetalai mai ai le Alii e ala i le perofeta o Ioelu i le lua afe lima selau tausaga a’o lumana’i ai le faataunuuga o lenei valoa’ga. Fai mai Ioelu, “E muamua ona liua le la i le pouliuli, ma le masina i le toto, i le oo ai i le aso tele ma le silisili o Ieova”. Ioelu 2:31.</p>
	<p class="standard-indented">Na fetalai Keriso i Ona tagata ina ia latou mataala ma vaavaai mo faailoga o Lona afio mai, ma ia latou olioli ona ua latou vaai i ia faailoga o le toe afio mai o lo latou Tupu. Na fetalai mai o Ia, “A afua ona faia ia mea, ia tepa a’e outou, ma ia ea i luga o outou ulu; auā e latalata ina faaolaina outou”. Na Ia faatepa Ona soo i lau o laau i le taimi o le tau tuputupu ma ia faapea atu, “Pe a faato’ā matala mai lau, ua outou vaai, ona outou iloa ai lea ua latalata le vaitau vevela. Ia faapea foi outou pe a iloa e outou ia mea ua faia, ia outou iloa ua latalata le malo o le Atua”. Luka 21:28, 30, 31.</p>
	<p class="standard-indented">Peitai, a’o sosolo malie mai i totonu o le ekalesia le agaga fiavi’ia ma le agaga tausili e sui ai le agamalu ma le amioatua, na faapena ona ma’alili le alofa mo Keriso atoa ma le faatuatua i Lona toe afio mai. Ua pupū loto o le fanau a le Atua i mea o le olaga nei ma mea faafiafia, ma ua tauaso ai o latou mata i aoaoga a le Faaola e faatatau i faailoga o Lona afio mai. Ua faagalogalo e le toatele le aoaoga o le toe afio mai; ua faauiga sese mau o le toe afio mai ma ua faapena ona fenumia’i ai lenei aoaoga i mafaufau o tagata, sei oo ai lava ina ua faagalo ma ua le toe popole i ai le toatele - ae maise i ekalesia i totonu o Amerika. O le sa’olotoga ma le olaga solo lelei ua maua e tagata Amerika uma; o le mana’o tele ma le matape’ape’a mo le tamao’aiga; o le alu tasi o le mafaufau i le su’ega o le tupe; o le agaga tausili ia lauiloa po o le tausili mo le pule ma tulaga-tofi; o mea uma nei ua liliu ai loto o tagata ina ia faa’ogatotonu i o latou mafaufau mea o lenei lalolagi, ae tuu mamao ai i le lumana’i lea aso tele, le aso e faatafunaina ai mea uma o lenei olaga.</p>
	<p class="standard-indented">A’o faatepa e le Faaola mata o Ona soo i faailoga o Lona toe afio mai, na Ia valo’ia le tulaga o le solomuli faaleagaga o le a oo mai, a’o lumana’i ai Lona afio faalua mai. E pei lava ona faia i aso o Noa, o le a faapena foi ona pupū tagata i mea o le lalolagi nei, i le sa’iliga o le tupe ma le sa’iliga o le fiafia. O le a latou fefaataua’i, o le a latou totō mea’ai ma fau fale, o le a latou faiāvā ma faaavaga, ma le leai o se manatu i le Atua po o le ola e faavavau. O le lapata’iga lenei a Keriso ia i latou uma o ē ua ola i lenei vaitaimi: “Ia outou, nei faamamafaina o outou loto, ma le faaniniva, ma le ’ōnā, ma le popole i mea o le olaga nei, ne’i faafuase’i mai lea aso ia te outou.” “O lea ia outou mataala ai ma tatalo e le aunoa, ina ia ta’uaogaina outou e sao mai ia mea uma ua tali oo mai, ma ia tutū i luma o le Atali o <span type="pagebreak" id="calibre_link-313" title="262" class="pagebreak">[262]</span> le tagata.” Luka 21:34,36.</p>
	<p class="standard-indented">O upu o le fetalaiga a le Faaola i le tusi o Faaaliga, ua faailoa mai ai le tulaga moni o le ekalesia i ona po nei. “Ua ia te oe le igoa ua e ola, a ua e oti.” Fai mai le lapata’iga mo i latou o ē lē fia gae’e mai lo latou faafifilemu, “Afai foi e te le mataala, ou te alu atu ia te oe e pei o se gaoi, e te le iloa foi le itu aso ou te alu atu ai ia te oe”. Faaaliga 3:1, 3.</p>
	<p class="standard-indented">E ao ona fāgua tagata ina ia latou iloa le tulaga lamatia ua latou oo i ai. E mana’omia ina ia latou ala mai ma sauni mo mea o le a tutupu, i le taimi e tapunia ai le alofa tunoa. Fai mai le perofeta a le Atua, “Auā e mamafa le aso o Ieova, e matuā mata’utia, po o ai se na te mafaia ona talia?” A’o ai se tasi e mafai ona tu atu pe a faaali mai o Ia, o le “sili ona manino o Ona fofoga, o le le fia silasila i le agasala”? Ioelu 2:11; Sapakuka 1:13- E i ai i latou o ē valaau mai, “Le Atua e, matou te iloa oe”, ae latou te solia pea le feagaiga ma mulimuli atu i isi atua, ma latou ufiufi le agasala i o latou loto, ma fiafia i ala o le amioletonu. O le aso o Ieova e pouliuli, e le malamalama, e pogisa lava ma leai sona pupula mo i latou nei. Hosea 8:2,1; Salamo 16:4; Amosa 5:20. “O ona po foi ia ou te suesue ai Ierusalema i sulu, ona ou taui atu lea i tagata o ē ua to’a i luga o ’alu o a latou uaina, o lo o faapea i o latou loto, E le faia e Ieova se mea lelei, na te le faia foi se mea leaga.” Sefanaia 1:12. “Ou te faasalaina le lalolagi ona o a latou amio leaga, o tagata ulavavale foi ona o a latou agasala; ou te faaumatia foi le faasausili o e faamaualuluga, ou te lafotūina i lalo le faasiasia o e faasaua.” Isaia 13:11. “E le mafai lava i o latou ario ma o latou auro ona lavea’i ia te i latou.” “E avea foi o latou oloa ma vete, o latou fale foi e avea ia ma mea gaogao.” Sefanaia 1:18, 13.</p>
	<p class="standard-indented">A’o taula’i atu le vaai a le perofeta o Ieremia i lenei taimi mata’utia, na ia alaga ma faapea mai, “Ua tiga lo’u loto i totonu ia te a’u; ou te le mafaalologo; auā lo’u agaga e, ua e faalogo i le leo o le pu, ma le vāvāō ō le taua. Ua alalaga mai o lea mea ua sofaia, ma lea mea ua sofaia”. Ieremia 4:19, 20.</p>
	<p class="standard-indented">“E fai lea aso ma aso o le to’asa, o aso o le puapuaga ma le tiga, o le aso o le faatafunaina ma le faagaogaoina, o le aso o le pouliuli ma le pogisa, o le aso o ao ma le faamālumalu, o le aso o le pu ma le pāpā o alaga i le taua.” Sefanaia 1:15, 16. “Faauta, o lo o sau le aso o Ieova, e fai ai le nuu ma faatafunaga; na te faaumatia foi tagata agasala o i ai.” Isaia 13:9.</p>
	<p class="standard-indented">Talu ai le lata tele mai o lena aso tele, o lo o sau le valaau manino a le afioga a le Atua i Ona tagata ina ia latou ala mai i lo latou momoe faaleagaga ma saili i Ona fofoga i le salamō ma le loto maulalo. “Ia outou ilia le pu i Siona, ia taalili i lo’u mauga pa’ia, ia tetemū i latou uma o e nonofo i le nuu; auā o le a oo mai le aso o Ieova, auā ua latalata mai.” “Ia outou atofaina ni aso e anapogi ai; ia outou tala’iina se faapotopotoga. Ia outou faapotopoto le nuu; ia outou faapaiaina le potopotoga; ia outou <span type="pagebreak" id="calibre_link-314" title="263" class="pagebreak">[263]</span> faapotopotoina toeaina, ia aofia tamaiti; ia alu atu le faato’afaiavā ai lona potu, ma le faato’anofotane ai lona afeafe. Ia fetagisi le au ositaulaga o auauna a Ieova, i le va o le faapaologa ma le fata faitaulaga.” “Ia outou toe foi mai ia te a’u ma o outou loto atoa, ma le anapogi, ma le fetagisi, ma le Tagi aue; Ia outou saeia o outou loto, ae le o outou ofu, ma toe foi ia Ieova lo outou Atua; aua e alofa fua, ma alofa mutimutivale o Ia, e telegese Lona to’asa ua tele foi Lona alofa.” Ioelu 2:1, 15-17, 12, 13.</p>
	<p class="standard-indented">O se galuega tele o le toe fuata’iga e ao ona faia ina ia sauniunia ai le nuu latou te tutū atu i le aso o le Atua. Na silasila mai le Atua e le o atina’e mo le ola e faavavau le to’atele o ū ua ta’ua o Lana fanau, ma o Lona alofa tunoa na Ia finagalo ai ia auina mai se fe’au o le lapata’iga ina ia fagua ai i latou mai lo latou momoe, ma sauniunia ai i latou mo le toe afio mai o le Alii.</p>
	<p class="standard-indented">Ua tatou vaaia lea lapata’iga i le Faaaliga 14. Ua tuuina mai i le Faaaliga se fe’au sautuatolu, se fe’au ua folafolaina e agelu, ma e sosoo mai lava lea fe’au ma le afio mai o le Atalii o le tagata Na te seleina le saito o le lalolagi. Ua ta’u mai i le ulua’i lapata’iga le faamasinoga ua oo mai. Na vaaia e le perofeta se agelu “ua lele i le taulotoa’iga o le lagi, ua ia te ia le talalelei e faavavau e folafola atu i e nonofo i le lalolagi, i atunuu uma, ma ituaiga, ma gagana eseese, ma nuu, ua faapea atu ma le leo tele, Ia outou matata’u i le Atua, ma avatu ia te ia le viiga, aua ua oo mai le itu aso o lana faamasinoga; ma ia outou ifo i le na faia le lagi, ma le fanua, ma le sami, atoa ma puna o vai”. Faaaliga 14:6, 7.</p>
	<p class="standard-indented">Ua ta’ua lenei fe’au o se vaega o le “talalelei e faavavau”. Ua le tuuina mai i agelu le galuega o le folafolaina o le talalelei; ua tuuina mai i tagata. E faaaogaina e le Atua agelu latou te faatonutonuina lenei galuega, ma latou ta’ita’ia vaega tetele o le galuega o le faaolataga o tagata; peitai o le galuega o le folafolaina o le talalelei e faia lea e auauna a Keriso i le lalolagi.</p>
	<p class="standard-indented">E finagalo le Atua ina ia avatua le lapata’iga i le lalolagi e tagata faamaoni, i latou o e usitai i musumusuga a le Agaga Paia ma aoaoga mai Lana afioga. O i latou ia o lo o tausisi “i upu o le valo’aga e sili ona mausali”, ma le “lamepa e mumū i le mea pogisa, se’ia tafa mai ata, seia alu a’e foi le Fetu ao”. 2 Peteru 1:19. O i latou ia na latou sa’ili’ili i le finagalo o le Atua e sili atu i lo oloa lilo uma, “auā e sili ona lelei o lona faatau i lo le faatau o le ario; ma mea e maua ai e sili lea i le auro”. Faataoto 3:14. Ona faaalia lea e Ieova ia i latou o mea silisili o Lona malo. “O lo o faaali e Ieova Lona finagalo i e matata’u ia te Ia; Na te faailoa atu foi Lana feagaiga ia te i latou.” Salamo 25:14.</p>
	<p class="standard-indented">E le o le au popoto i mea faalelotu na latou maua le malamalama’aga o lenei upu moni, ma galulue i lona tala’iga. Ana o ni leoleo faamaoni lenei au popoto, ana latou su’esu’eina le Tusi Paia ma le ma’elega ma le tatalo, semanu latou te iloa le vaitaimi o le po ua oo i ai; semanu latou te iloa e <span type="pagebreak" id="calibre_link-315" title="264" class="pagebreak">[264]</span> ala i le valo’aga mea o le a tutupu mai i le lalolagi. Peitai latou te lei faia lea galuega, a ua folafolaina le fe’au e tagata faatauvaa. Ua fetalai mai Iesu, “Sāvali ia manū o ia te outou le malamalama, ne’i maua outou e le pogisa”. Ioane 12:35. O e ua fulitua i le malamalama ua avatu ia i latou e le Atua, po o le le su’esu’e foi i ai a’o latou maua le avanoa, o le a pogisa pea i latou. Peitai ua fetalai mai le Faaola, “O lū mulimuli mai ia te a’u, e le savali o ia i le pouliuli, ae ia te ia le malamalama o le ola”. Ioane 8:12. O e latou te faamuamua le sa’ilia o le finagalo o le Atua, ma latou savavali i le malamalama ua avatu ia i latou, o le a faaopoopoina lo latou malamalama; o le a ta’ita’ia i latou i upu moni uma e le pupula mai le lagi.</p>
	<p class="standard-indented">Sa tatau ona iloa e le au ositaulaga ma le au tusiupu faailoga e iloa ai ua lata le taimi e fanau ai le Mesia e pei ona folafolaina mai, auā o i latou na tuuina i ai afioga paia a le Atua. O le valo’aga a Mika sa tatau ona latou iloa ai le nuu e fanau ai le Mesia; o le valo’aga a Tanielu na ta’u maia le taimi o lona fanau mai. Mika 5:2; Tanielu 9:25. Na tuuina e le Atua nei valo’aga uma i ta’ita’i o tagata Iutaia. E leai se mea latou te ’alofaga i ai pe afai latou te le’i iloa ma latou le folafolaina i tagata le taunuu mai o le Mesia. O lo latou valea o le i’uga lena o lo latou agasala ma le faatamala. Na fai e tagata Iutaia ni maa faamanatu mo perofeta a le Atua ua maliliu. Peitai o lo latou tuu o le faaaloalo i e maualuluga o le lalolagi, o lo latou tapua’i lava lea i auauna a Satani. Na alu le taimi o tagata Iutaia i a latou finauga mo tulaga-tofi ma le pule, ae galo ai le mamalu faalelagi na ofoina atu ia i latou e le Tupu o le lagi.</p>
	<p class="standard-indented">Sa tatau i ta’ita’i o Isaraelu ona latou su’esu’e ma le faaeteete, ma su’esu’e ma le mata’u po o le ā tonu le vaitaimi, a’o fea tonu foi le nuu o le a fanau mai ai le Mesia, auā o le taeao sili lenei o taeao uma o tala tusia o le lalolagi, o le afio mai lea o le Alo o le Atua Na te aumaia le faaolataga i tagata. Sa tatau i tagata Iutaia uma ona latou faatalitali ma le mataala, ina <span type="pagebreak" id="calibre_link-316" title="265" class="pagebreak">[265]</span> ia avea i latou o e taulamua i lo latou talileleia o le Faaola o le lalolagi. Ae faauta e leai se faitoto’a i Peteleema na tālā mo le ulugalii ua vaivai i la la faigamalaga mai mauga o Nasareta. Mai le tasi itu o Peteleema i le isi itu, na i’uvale a la taumafaiga ina ia maua se potu la te mālōlō lelei ai i lena po. Sei oo ai lava ina ua la toa’i i le mea palapala e nonofo ai manu, ma o ’inā na fanau ai le Faaola o le lalolagi.</p>
	<p class="standard-indented">Na vaavaai agelu i le mamalu na i le Alo o le Atua a’o la faatasi ma le Tamā i le amataga a’o lei faia le lalolagi; ua leva ona taula’i mai la latou vaai i le aso e taunuu ai o Ia i le lalolagi, o se taeao e ao ona oo mai ai le olioli sili i tagata uma. Na tofia agelu latou te aumaia le tala fiafia i e ua sauni latou te talia lea talalelei, o e latou te ta’u atu ma le fiafia lea tala i tagata uma o le lalolagi. Ua finagalo malie Keriso e faamaulalo ia te Ia lava, ma Ia tau’aveina le tino tagata; o le a Ia tau’aveina se avega mamafa o puapuaga, se avega e le mafaamatalatalaina a’o tuuina atu e Ia Lona soifua o le togiola mo agasala. E ui lava ua faamaulaloina le Alo o le Atua, sa i ai le faanaunauga o agelu latou te fia vaai i le faaali mai o Keriso i tagata i se tulaga mamalu, se tulaga e talafeagai ma le Alo o le Atua. Faamata o le a potopoto ane i le laumua o Isaraelu tagata maualuluga uma o le lalolagi latou te faafeiloa’ia ai Lona afio atu? Faamata e i ai se au agelu latou te faafeao atua o Ia, ma tau’a’ao aloa’ia atu o Ia i le faapotopotoga ua faatalitali mai nei i le lalolagi?</p>
	<p class="standard-indented">Na asiasi mai se agelu i le lalolagi e vaai po o ai ua sauni e faafeiloa’i ia Iesu. Peitai e lei vaai o ia i se faailoga o ni sauniuniga po o nisi o faatalitali. Na te le’i faalogo i se leo o ni viiga po o se leo o le manumalo e iloa ai ua tali oo mai le aso o le Mesia. Ua oo atu le agelu i le aai filifilia ma matamata ifo i le malumalu sa masani ona i ai le pupula o le Atua mo le tele o augatupulaga. Peitai e oo lava i le malumalu e leai ma se isi e popole po o sauniuni mo se mea tele o le a tupu. O lo o i ai ositaulaga i o latou la’ei ma teuga matagofie ma o latou loto faamaualuluga, o lo o latou faia ni taulaga pōnā ma le le mamā i totonu o le malumalu. O lo o leoleoā le au Faresaio i a latou lauga i tagata, po o le faia foi o a latou tatalo i magaala o le aai, e vi’ia ai a latou mea ua fai. O maota o tupu, o tauaofiaga a le au popoto, o a’oga a le au rapi, e tutusa uma lava nei nofoaga; e leai ma se isi o iloa le talalelei ua faatumulia ai nei le lagi i le viiga ma le olioli, le talalelei i le Faaola o tagata, lea o le a oo mai i le lalolagi.</p>
	<p class="standard-indented">E leai ma se faailoga e iloa ai o faatalitali se isi mo Keriso; e leai ma se sauniuniga o faia mo le taunuu mai o le Alii o le ola. Na matua ofo le loto o le agelu a’o ia sauni e toe foi i le lagi ma le tala faanoanoa; peitai na te’i ua ia tau ane i ni leoleo mamoe o leoleoina a latou lafu i le po. A’o latou tepa taula’i atu i fetu o le lagi, sa latou manatuaina le valo’aga o le Mesia o le a afio mai i le lalolagi, ma sa latou faanaunau mo le faaali mai o le Faaola o le lalolagi. Ua nofo sauni leoleo mamoe latou te talia le fe’au <span type="pagebreak" id="calibre_link-317" title="266" class="pagebreak">[266]</span> faalelagi. Ona faafuase’i lea ona faaali i ai o le agelu a le Atua, ma ta’u atu i ai le talalelei e olioli ai. Ua malamalama le laufanua atoa i le pupula o le lagi, ma ua aliali mai ai se au agelu e mano ni mano. Peiseai ua le lava le agelu e tasi na te faailoa maia le olioli tele o le lagi. E afe ma afe leo o le au agelu ua pepese mai nei i le vii, le vii lea o le a pepese ai i se aso le au faaolaina. “O le viiga i le atua i mea aupitoaluga: ma le manuia i le lalolagi; o le finagalo alofa i tagata.” Luka 2:14.</p>
	<p class="standard-indented">Se lesona ina a tāua o i totonu o lenei tala ia Peteleema! E le o se a’oa’iga ea lenei o lo tatou lē talitonu, ma lo tatou loto ma’a’a, ma lo tatou faamaualuga? Se lapata’iga ina a manino mo i tatou - ina ia tatou ’alo ese i le faalepopole o tagata Iutaia, ne’i o tatou le iloa faailoga o le vaitaimi ua tatou ola ai, ona maua mai lea o i tatou e le o sauni.</p>
	<p class="standard-indented">E le na o luga o mauga o Iutaia na maua ai e agelu le au faatalitali mo le afio mai o le Mesia. Na i ai foi i nuu faapaupau i latou na vaavaai mo Lona afio mai - o i latou o ni tagata popoto, o ni alii maualuluga ma le maumea, o le au Makoi mai Sasa’e. Na vaai le au Makoi i le Atua e ala i galuega a Ona aao, aua sa latou su’esu’e i mea na foafoaina e le Atua. O a latou su’esu’ega o le Tusi Paia Eperu na latou faitau ai i se Fetu o le a oso a’e i le aiga o Iakopo. Sa latou faatalitali ma le naunauta’i i Lona afio mai, o le ua ta’ua o le “Lavea’i o Isaraelu”, “o le Malamalama e faamalamalama a’i nuu ese”, “o le faaolataga e oo i tulu’iga o le lalolagi”. Luka 2:25, 32; Galuega 13:47. Na latou sa’ili’ili mo le malamalama, ma sa faamalamalamaina o latou ala i le malamalama mai le nofoalii o le Atua. A’o ufitia i le pouliuli le au ositaulaga ma a’oa’o o Ierusalema, i latou o e na tofia e puipui ma folafolaina le upu moni, na ta’ita’ia e le Fetu mai le lagi nei tagata o nuu ese, i le mea na fanau ai le Tupu.</p>
	<p class="standard-indented">“E faaali foi o Ia ia te i latou o e faatalitali atu ia te Ia i Lona foi faalua mai, e le ina ia aveina agasala, a ia latou ola ai.” Eperu 9:28. E lei tuuina i ta’ita’i o Iutaia le talalelei o le fanau mai o le Faaola; e lei tuuina mai foi le fe’au o le toe afio mai o Keriso i le aufailotu. Aisea? Ona ua leai so latou sootaga ma le Atua, ma ua latou teena le malamalama mai le lagi. E le o lavea i latou ia i le faamatalaga a Paulo na ia tusia e faapea: “A’o outou le au uso e, tou te le o i le pouliuli, ia maua mai ai outou e lena aso, pei o se gaoi. O tagata o le malamalama outou uma lava, ma tagata o le ao; tatou te le o i le po ma le pouliuli”. 1 Tesalonia 5:4, 5.</p>
	<p class="standard-indented">Sa tatau ona taulamua le aufailotu i lo latou maua o le talalelei o le afio mai o le Faaola, sa tatau ona taulamua i latou i lo latou folafolaina atu ua lata mai o Ia, sa tatau ona taulamua i latou i le lapata’i atu i tagata ina ia latou sauniuni mo Lona afio mai. Peitai, na latou faafifilemu, na latou manana’o i le filemu ma le leai o se popole, a ua momoe tagata ma ua latou le iloa a latou agasala. Na faatusa e Iesu Lana ekalesia i le mati ua na o lau e aunoa ma se fua. Na latou viia i latou lava ona o lo latou tausia o le auala sa’o e fai ai sauniga, a’o uiga lelei e pei o le agamalu, salamō, <span type="pagebreak" id="calibre_link-318" title="267" class="pagebreak">[267]</span> ma le faatuatua, uiga e mafai ai ona talia e le Atua soo se sauniga, sa gaogao’i’i ai i latou. Ua lē o fua lelei o le Agaga, a ua latou faailoa mai le faalialiavale, o le fiaviia, o sauniga fai e aunoa ma le mana o le Atua, o le manatu faapito, atoa ma le sauā. Na le fia vaai le ekalesia i faailoga o le vaitaimi ua latou ola ai. E lei tuulafoa’ia i latou e le Atua; peitai na latou fulitua ia te Ia, ma latou ave’esea i latou lava mai Lona alofa. Na le mafai ona faataunuuina ia i latou Ana folafolaga ona ua latou le fia usitai ma faia mea e ala mai ai le faataunuuga o ia folafolaga mo i latou.</p>
	<p class="standard-indented">E faapena le i’uga mautinoa o le faatamala ma le lē faaaogāina o avanoa ma le malamalama ua foa’i mai e le Atua. E toe foi lava le ekalesia i le nā o le faataunuuina o auala sa’o e fai ai sauniga, ae gaogao’i’i i le amioatua ma le mana o le Agaga Paia, sei vagana ua latou mulimuli atu i Lana ta’ita’iga, sei vagana ua latou talia uma ave o le malamalama ua sulugia ai i latou, sei vagana ua latou faia tiute uma e pei ona faaalia atu ia i latou. E tele taimi i le tala tusia o le ekalesia ua faamaonia ai le tonu o lenei manatu. E fia silasila le Atua i galuega o le faatuatua ma le usitai, galuega e talafeagai ma faamanuiaga ma avanoa ua Na foa’i mai. E i ai mea faapelepele o le olaga e mana’o le usita’i e tia’i; e i ai foi le satauro e mana’o le usita’i ina ia amoina. O le mafua’aga lena ua teena ai le malamalama mai le lagi e le toatele o i latou ua fai mai o i latou o soo o Keriso. Pei lava o tagata Iutaia anamua, latou te lei iloa le taimi o Lana asiasi mai ia i latou. Luka 19:44. Na liliu ese ia i latou le Atua ona o lo latou lē talitonu ma lo latou lotovii ma le faamaualuga, a ua faaali atu e le Atua Lana upu moni i isi e pei o leoleo mamoe o Peteleema, ma Makoi mai Sasa’e, o e na usiusitai ma savavali i le malamalama na latou maua. <span type="pagebreak" id="calibre_link-319" title="268" class="pagebreak">[268]</span> </p>
</div>
</div>


<div class="calibre1" id="calibre_link-21">
<div class="chapter" id="calibre_link-639">
	<h2 class="chapterhead">Mataupu 18&mdash;Se Failauga O Le Toe Fuata’iga I Amerika</h2>
	<p class="standard-indented">Na filifilia faapitoa e le Atua se faifaato’aga loto faamaoni e igoa ia Viliamu Mila na te ta’ita’ia le folafolaina o le afio faalua mai o Keriso. O ia o se tagata e lei talitonu o le Atua le Tusitala o le Tusi Paia; ae peitai o ia foi o se tagata na sa’ili faamaoni mo le upu moni. E matitiva le aiga na ola a’e ai Viliamu Mila, e pei lava foi o isi o failauga o le galuega o le Toe Fuata’iga, ma sa masani o ia i le ola galue ma le ola mativa. O tagata o lo latou aiga o ni tagata e le faalagolago i isi, o ni tagata na tāua ia i latou le sa’olotoga, atoa ma le lagolagoina o lo latou malo, o ni tagata e lava lo latou onosa’i. Na vaaia nei uiga uma ia Mila. Na avea lona tamā o ta’i’au i le vaega’au i le taimi o le tetee ma le Fouvalega a Amerika ia Peretania. O puapuaga ma le olaga mativa o lona tamā i lea taimi na aafia ai le olaga talavou o Mila.</p>
	<p class="standard-indented">O Mila o se tagata tino malosi, o se tagata na vaaia le ma’ai o lona mafaufau talu mai lava lona tamaitiiti. A’o tuputupu a’e ona tausaga, na faapena foi le tupu a’e o le malosi o lona mafaufau ma lona poto. Na te lei maua se avanoa e alu ai i se ā’oga maualuga; ae peitai o lona naunau i le faitautusi, ma lona fuafua lelei, ma le fetālā’i o lona mafaufau, o uiga ia na avea ai o ia o se tagata poto ma le faautauta, o se tagata e lautele lona mafaufau. O se tagata amio sa’o, o se tagata na ta’uleleia lona igoa i soo se mea - i le faamaoni, i le faifaatataulelei, i le agaalofa. Na ia te ia se agava’a na maua i le galue malosi ma lona ma’elega, ae lei faagaloina ai lana masani o le faitautusi. Na oo o ia i ni tulaga-tofi maualuluga i totonu o le malo faapea ma le au fitafita, ma sa faapena ona foliga mai ua matalatala atu ia te ia faitoto’a o le tamao’aiga ma viiga faalelalolagi.</p>
	<p class="standard-indented">O lona tinā o se tamaita’i amioatua faamaoni, ma sa faapena ona maua e Mila se faavae i mea faalelotu i lona tamaitiiti. Peitai o lana galuega i le vaitaimi o lona taule’ale’a na pipii ai Mila i ni tagata e le talitonu i le Tusi Paia. Na atili aafia le olaga o Mila i nei tagata ona o i latou o ni tagatanuu amiolelei, o ni tagata alolofa. E le taumatea o nei uiga lelei na latou maua talu ai lo latou nonofo faatasi ma tagata Kerisiano faapea ma le galuega a le Tusi Paia. Peitai o le poto o le tiapolo na latou talitonu ai e mafai ona <span type="pagebreak" id="calibre_link-320" title="269" class="pagebreak">[269]</span> maua nei uiga lelei uma e aunoa ma le Tusi Paia. Ua maua ai nei la Mila i uiga o nei tagata. E toatele na talitonu e le’i tuuina mai e le Atua le Tusi Paia, ona o le tele o faailoga fesili ma faafitauli e le mafai e se tasi ona tali i ai. Ae peitai e le’i maua ai lava se filemu po o se fiafia i le loto o Mila. O lona talitonuga fou ua ave’esea ai nei le Tusi Paia i lona olaga, ae ua leai se mea ua tuu i ai e faatumuina ai lea avanoa. E 12 tausaga o taofi pea Mila i lenei talitonuga sese. Peitai o le galuega a le Agaga Paia na lagona ai e Mila ina ua atoa lona 34 tausaga, lona tulaga pagatia ona o ana agasala. E leai sona faamoemoe i tua atu o le tuugamau i le talitonuga ua ia taofi nei i ai. Na o se lumana’i pogisa ua tu mai nei i ona luma. Fai mai lana tala e uiga i lenei vaitaimi o lona olaga:</p>
	<p class="standard-indented">“Na o le fefe ma le mata’u na oo mai pe a ou mafaufau i le fano e faavavau, ma le taimi o le faamasinoga. O le lagi ua pei o se faasalaga ua i luga a’e o lo’u ulu; a’o le lalolagi ua le maua i ai so’u sola’aga po o se lafitaga. Ou te le’i malamalama po o le a le ola e faavavau a’o le a le oti e faavavau; ou te lei malamalama foi po o le a le oti ae aiseā foi e oo mai ai. O le tele o lo’u manatunatu i ai o le atili ai foi lea o lo’u le fiafia; o le atili ai foi lea o le fenumia’i o nei mea uma i lo’u ulu. Na ou taumafai e faagalogalo i ai, ae lei taofia ai lava le o mai o nei manatu. Na ou lagona lo’u malaia ma lo’u pagatia, ae ou te lei iloa po o le a le mafua’aga. Na ou muimui ma faitio ae ua ou le iloa po o ai o le a tuu i ai le leaga. Na ou iloa e i ai se mea tele ua le o sa’o; peitai na palo lo’u mafaufau po o fea tonu ou te maua ai le mea sa’o. Na ou tagiauē, ae ua leai se faamoemoe.”</p>
	<p class="standard-indented">Na faapena le pagatia o lona olaga mo ni nai masina. Fai mai lana tala, “Ona faafuase’i lava lea ona manino i lo’u mafaufau le aogā o se Faaola i taimi faapea. Atonu e i ai se isi e maoa’e sona alofa o le a mafai ai ona faia e ia se togiola e totogi ai a tatou agasala, ona tatou sao ai lea mai le puapuaga o le faasalaga o le agasala. Se tagata matuā lelei o sea tagata! <span type="pagebreak" id="calibre_link-321" title="270" class="pagebreak">[270]</span> Se’i tago maia o lea tagata e opo atu a’u i lona alofa! O le a ou tuuina atu atoatoa i ai a’u. Peitai ua tu mai nei le fesili, Faamata e i ai se faamaoniga e iloa ai e moni lava e i ai se tagata faapea? Ou te lei maua se faamaoniga o se Faaola faapea, po o se ola atali, sei vagana ai le Tusi Paia. ...</p>
	<p class="standard-indented">“Na ou maua i le Tusi Paia se Faaola e tutusa lelei ma lo’u mana’oga. Peitai ua faaletonu nei lo’u mafaufau. Afai e le o le Atua le Tusitala o le Tusi Paia, aisea ua maua ai i totonu o le Tusi Paia le tali atoatoa mo faafitauli o le lalolagi agasala? Ua i’u la’u filifiliga; ua ou ioe o le Tusi Paia o se faaaliga mai le Atua. Na avea le Tusi Paia o so’u fiafiaga; na avea esu o sa’u Uo. Na avea le Faaola o lē sili i lo’u olaga; a ua avea le Tusi Paia o le sulu i o’u vae ma le malamalama i o’u ala. Ua maua le filemu i lo’u mafaufau; ua maua le fiafia i lo’u olaga. Na avea le Atua o se Papa, o se sulufa’iga i le vasa o le olaga nei. Ua numera tasi nei le Tusi Paia i a’u tusi faitau ma a’u su’esu’ega, o se tusi na ou sa’ili’ili i ai ma le fiafia. Ua sili mamao atu mea ua ou vaai nei i ai i le Tusi Paia, i lo mea na ou faalogo i ai. Ua ou fesili ifo nei ia te a’u pe aisea na ou tauaso ai ma ou le iloa le matagofie o neiuma. Ua ou ofo pe na mafai faapefea ona ou teena le Tusi Paia. O faanaunauga uma o lo’u loto ua ou maua i le Tusi Paia, faapea le fofō mo ma’i uma o lo’u agaga. Ua oso mai nei lo’u le fiafia e toe faitau i isi tusi e pei ona masani ai, a ua alu atoa lo’u loto i le sa’iliga o le poto mai le Atua. (S. Bliss, Memoirs of Wm. Miller, pp. 65-67.)</p>
	<p class="standard-indented">Ua faia nei le ta’utinoga faalaua’itele a Mila e uiga i lona talia o le talitonuga na ia manatu faatauvaa i ai. Peitai ua feosoi mai nei ana uo le talitonu i le Tusi Paia ma ua latou tu’i o ia i faamatalaga na masani ona faaaoga e Mila a’o lei talitonu o ia i le Tusi Paia. E lei lava sana sauniuniga i lea taimi e tali atu ai i ana uo; peitai na i ai lona manatu afai o le Tusi Paia o se faaaliga mai le Atua, e tatau ona ō gatasi a’oa’oga o le tasi itu o le Tusi Paia ma a’oa’oga o le isi itu o le Tusi Paia. E le gata i lea afai ua tuuina mai le Tusi Paia e a’oa’o ai le tagata, o lona uiga e tatau ona malamalama i ai le tagata. Ua tonu loa ia Mila o le a ia faasaga e su’esu’e au’ili’ili i le Tusi Paia, se’i iloa ai pe mafai ona faafetaui nisi o mau ua foliga mai e feteena’i.</p>
	<p class="standard-indented">Ua faasaga atu loa Mila i lana su’esu’ega o le Tusi Paia - ua ia taumafai e tuu ese uma ona manatu ma talitonuga na i ai ae alu i le Tusi Paia ma le loto sa’ili’ili faamaoni. Ua le faalagolago o ia i ni tusi ua faamalamalama mai ai e isi tagata mau o le Tusi Paia; na ia talitonu e ao ona faamalamalama e mau o le Tusi Paia isi mau o le afioga a le Atua. Na faapena ona ia faatusatusa o lea mau ma lea mau; na ia faaaogaina le tusi o lisi o mataupu eseese uma o le Tusi Paia ma o latou mau. Na ia faia faamae’ae’a lelei lana su’esu’ega o le Tusi Paia. Na ia amata i le tusi o Kenese ma faitau i fuaiupu ta’itasi, ma e lei laa ese o ia mai se fuaiupu sei vagana ua ia malamalama lelei i ai. O lana masani a i ai se mau e faanenefu, ona ia faatusatusa lea o mau uma o le Tusi Paia o lo o tautala i <span type="pagebreak" id="calibre_link-322" title="271" class="pagebreak">[271]</span> lea mata’upu. A ō gatasitasi uma mau ua ia faatusatusaina, o lona uiga ua manino lea mata’upu. Na faapena ona maua e ia o mau mai isi vaega o le Tusi Paia, e faamalamalamaina ai mau o isi vaega o le Tusi Paia. A’o ia su’esu’e ma tatalo faamaoni mo le ta’ita’iga faalelagi, na faafapena ona manino o ia i mata’upu ua leva ona pogisa ia te ia. Ua tonu ai ia te ia upu e pei ona fai mai ai le faisalamo: “O le faaalia mai o Lau afioga e faamalamalamaina ai; e faaloto matalaina ai e ua faigofie”. Salamo 119:130</p>
	<p class="standard-indented">Na sili lona fiafia i lana su’esu’ega o le tusi a Tanielu ma le tusi o Faaaliga. O le auala lava lea e tasi na ia faaaogaina e faamalamalamaina ai mau o ia tusi e lua; ma sa maua lona olioli ina ua ia malamalama i uiga o faatusa ma ata e pei ona faaaogaina i valo’aga. O ana su’esu’ega o valo’aga ua taunuu, na ia iloa ai na faataunuuina uma nei valo’aga e pei lava ona valo’ia mai. O ata ma faatusa ma faataoto o lo o manino ona faamalamalamaina mai; a le o lea e manino pe a faatusatusa ma mau mai isi vaega o le Tusi Paia. O lona uiga afai tatou te malamalama i uiga o ata ma faatusa, o le a manino foi le faataunuuga o valoaga taitasi e pei ona tusia. Fai mai le upu a Mila, “Ua malie lo’u loto i le faatulagaga lelei o upu moni faaalia a le Tusi Paia - e manino ma faigofie lona faatulagaga mai, ina ia mafai ai e soo se tasi ona savali ma le le sese, e oo lava i ē le’i a’oa’oina”. (Bliss, p.70.) A’o pa’u’ū ta’itasi mai vaega eseese o valo’aga tetele o le Tusi Paia, na atili ai lona fiafia a’o ia vaai i le fetaui lelei o sootaga o vaega eseese o ia valo’aga..Na ta’ita’ia e agelu o le lagi lona mafaufau a’o latou faamalamalamaina ia te ia afioga uma a le Atua.</p>
	<p class="standard-indented">Na ia talitonu afai ua faataunuuina i le tino valo’aga ua mavae, o lona uiga o le a faaletino foi le faataunuuga o valo’aga o le lumana’i. O lea na ia manatu ai ua le sa’o le talitonuga o le toatele faapea o le nofotupu a Keriso i le afe tausaga a’o lumana’i ai le i’uga o le lalolagi o se nofoaiga faaleagaga. O lea talitonuga ua le tusa ai ma le afioga a le Atua. Ua latou talitonu e i ai se afe tausaga o le filemu a’o lumana’i ai le afio faalua mai o Keriso. Ua faapena ona latou tuu mamao i le lumana’i mala o le aso o le Atua. E ui lava i se logomalie o lea aoaoga, e le talafeagai ai ma a’oa’oga a Keriso ma Lana au aposetolo. O le a’oa’oga a Keriso ma le au aposetolo ua ta’u mai ai e ola faatasi le sa,ito ma le titania sei oo i le aso o le seleselega, o le i’uga lea o le lalolagi. Ua a’oa’o mai foi le au aposetolo, “o tagata amioleaga ma ē taupelopelo, e alualu pea lava lo latou leaga”, ma, “o ona aso e gata ai e oo mai ai aso faigata”; o le malo foi o le pouliuli e faaauau pea sei oo i le afio mai o le Alii, ma o Lona afio mai o le a faa’umatia ai ē amioleaga i le mānāva o Lona fofoga; e fano foi i latou i le pupula o Lona afio mai. Mataio 13:30, 38-41; 2 Timoteo 3:13; 2 Tesalonia 2:8.</p>
	<p class="standard-indented">E lei talitonu le au aposetolo i le a’oa’oga o le liuga o le lalolagi atoa po o le nofoa’iga faaleagaga a Keriso. Faato’a lauiloa lea a’oa’oga i le amataga o lona 18 o senituri. Pei lava o isi a’oa’oga sese, e tele se leaga na <span type="pagebreak" id="calibre_link-323" title="272" class="pagebreak">[272]</span> tupu mai ai. Na a’oa’oina ai tagata o lo o mamao i le lumana’i le afio mai o Iesu, ma ua latou le mataala ai i faailoga ua ta’u mai ai le latalata mai o Lona faaali mai. Na maua mai ai se agaga le popole ma le moe faaleagaga, ma ua faatamala ai le toatele i a latou sauniuniga mo le afio mai o le Alii.</p>
	<p class="standard-indented">Na manino i le faitau atu a Mila le a’oa’oga a le Tusi Paia e uiga i le afio mai o Keriso i la le tino. Fai mai Paulo, “Auā e afio ifo mai le lagi le Alii lava ma le pu a le Atua”. 2 Tesalonia 4:16. Na fetalai mai foi le Faaola: “Latou te iloa atu foi le Atalii o le tagata ua sau i ao o le lagi ma le mana ma le mamalu tele”. “Auā e pei ona emo mai o le uila i sasa’e ma malamalama atu i sisifo, e faapea foi ona sau o le Atalii o le tagata.” Mataio 24:30, 27. E afio mai o Ia ma ’au uma a le lagi. “Pe a sau le Atalii o le tagata i lona mamalu, ma le ’au agelu paia uma faatasi ma Ia.” Mataio 25:31 “E aauina atu foi e Ia o ana agelu ma le leo tele o le pu, latou te faapotopoto foi i ē ua filifilia.” Mataio 24:31.</p>
	<p class="standard-indented">Pe a afio mai Keriso o le a toe tutū mai ai le au amiotonu na feoti, ae o le a suia ai foi le au amiotonu o ola pea. Fai mai Paulo, “E le momoe i tatou uma, ae liua i tatou uma; e faafuase’i lava, o le emo o le mata, pe a ilia le pu faa’uma; auā e ilia lava, e toe tutū mai ai ē ua oti ma le ola pea; e liua foi i tatou. Auā e tatau ona ofu o lenei tino i’uvale i le tino ola pea; ia ofu foi lenei tino oti i le tino le oti lava”.1 Korinito 15:51-53- Ua mae’a lona faamatalaina o le toe afio mai o Iesu, ona fai mai lea o upu a Paulo i lana tusi i tagata Tesalonia, “E muamua ona toe tutū mai o ē ua oti o iā Keriso, ona faafuase’i lea ona aveina a’e o i tatou o ē ola ma totoe faatasi ma i latou i ao, ina ia fetaia’i ma le Alii i le vanimonimo; ona tatou faatasi pea lava lea ma le Alii”. 2 Tesalonia 4:16-17.</p>
	<p class="standard-indented">Faato’a tuuina mai i tagata o le Atua le malo pe a afio mai Iesu. Na fetalai mai le Faaola: “Pe a sau le Atali o le tagata i Lona mamalu, ma le au agelu paia uma faatasi ma Ia, ona ti’eti’e ai lea o ia i Lona nofoalii mamalu; e faapotopotoina foi i Ona luma nuu uma lava; ona tuu’eseeseina lea o i latou e Ia, e pei o le leoleo mamoe ona tuu’eseeseina o mamoe ma oti, ona tuu ai lea e Ia o mamoe i Lona itu taumatau, a’o oti i Lona itu tauagavale. Ona fai atu lea o le tupu iēoi Lona itu taumatau, O mai ia, o outou na faamanuiaina e lo’u Tamā, ia fai mo outou tofi le malo ua saunia mo outou a’o lei faavaeina le lalolagi”. Mataio 25:31-34. Fai mai mau o lo o siitia i luga, a afio mai le Atalii o le tagata, ona toe tutu a’e lea o ē ua oti i se tino ola-pea, ma o le a suia foi ē o ola i lea taimi. O lea liuga o le a saunia ai i latou mo le tuuina atu i ai o le malo; auā ua fai mai Paulo, “E le mafai ona avea o le malo o le Atua ma tofi o i latou ua i ai tino ma aano ma toto; e le avea foi le ola e faavavau ma tofi o le tagata o i ai le tino i’uvale”. 1 Korinito 15:50. E oti ma paia le tino o le tagata i lona tulaga i le taimi nei; peitai o le malo o le Atua e le paia ae oo i le faavavau. O le mea lea e le mafai ai ona ulu atu le tagata i le malo o le <span type="pagebreak" id="calibre_link-324" title="273" class="pagebreak">[273]</span> Atua i lona tulaga i le taimi nei. Peitai e tuuina mai e Iesu le tino ola-pea i Lana fanau i Lona toe afio mai, ona Ia valaauina atu lea o i latou e fai mo i latou le malo - ua leva ona avea i latou o suli o lenei malo.</p>
	<p class="standard-indented">E i ai le mea ua manino i le mafaufau o Mila talu ai lana su’esu’e atu i nei mau uma. Ua manino ia te ia o le tele o mea ua manatu le toatele e tutupu a’o lei afio mai Iesu - mea e pei o le afe tausaga o le filemu, ma le faatūina o le malo o le Atua i le lalolagi - o nei mea uma ua ta’u mai e le Tusi Paia e mulimuli mai i le afio faalua mai o Keriso. Ae le gata i lea, o faailoga o le taimi ua tatou oo i ai ma le tulaga o lo tatou lalolagi, ua talafeagai lelei ia ma faamatalaga faavalo’aga o aso o le i’uga. Na o le tasi le mea ua oo ifo i lona mafaufau talu ai lana su’esu’ega o le Tusi Paia - e le o toe umi se taimi o totoe o le lalolagi i lona tulaga e pei ona i ai nei.</p>
	<p class="standard-indented">Fai mai le tala a Mila, “E i ai ma le isi itu’aiga faamaoniga na ofo ai tele lo’u loto - o le faatulagaga lelei lea o vaitaimi_eseese i totonu o le Tusi Paia. O mea na valo’ia mai ma ua mavae atu nei lo latou faataunuuga, na masani ona tutupu i totonu o se vaitaimi e pei ona tuuina mai i le valo’aga. E pei o le 120 tausaga na tuuina mai a’o lei oo mai le lolo (Kenese 6:3); o le fitu aso a’o lei amata timuga o le lolo, ma le 40 aso na valo’ia o le a timu ai (Kenese 7:4); o le 400 tausaga o le nofo pologa o le fanau a Aperaamo (Kenese 15:13); o le tolu aso o miti a le tautū uaina ma le fai mea’ai (Kenese 40:12-20); o le fitu tausaga o le miti a Farao (Kenese 41:28-54); o le 40 tausaga i le vao (Numera 14:34); o le tolu ma le afa tausaga o le oge i le taimi o Elia (1 Tupu 17:1. Luka4:25); o le 70 tausaga o le tafeaga (Ieremia 25:11); o le fitu tausaga na ai mutia ai Nepukanesa (Tanielu 4:13-16); atoa ma le fitu vaiaso, o le 62 vaiaso, ma le vaiaso e tasi, ua maua ai le 70 vaiaso na atofaina mo le nuu o Iutaia (Tanielu 9:24- 27) - na valo’ia mai nei vaitaimi uma i le valo’aga, ma sa faataunuuina uma foi e tusa ai ma ia valo’aga”. (Bliss, pp. 74, 75.)</p>
	<p class="standard-indented">Na faapena ona maua e Mila i lana su’esu’ega o le Tusi Paia, ni vaitaimi ua faatulaga lelei mai i le Tusi Paia, ma e tusa ai ma lona iloa, e oo nei vaitaimi i le afio faalua mai o Keriso. Na i ai lona talitonuga o nei vaitaimi o ni vaitaimi ua valo’ia mai, ma ua faaalia atu nei mea e le Atua i Ana auauna. Ua faapea mai Mose, “Oja Ieova lo tatou Atua mea lilo, a’o mea ua faailoa mai, o ia te i tatou ia ma a tatou fanau e faavavau”. Na fetalai mai foi le Alii e ala i le perofeta o Amosa, “E le faia lava se mea e le Alii o Ieova, ae faaali Lona finagalo i Ana auauna o perofeta”. Teuteronome 29:29; Amosa 3:7. O lona uiga e mafai e i latou o ē su’esu’e i le afioga a le Atua ona latou vā’ai ma le mautinoa i le faataunuuga o le taeao sili o taeao uma i le tala tusia o le tagata, auā ua faapena ona ta’u manino mai i le afioga a le Atua.</p>
	<p class="standard-indented">Fai mai le ta’utinoga a Mila: “Na ou talitonu atoatoa o ’Tusi Paia uma lava mai le Agaga o le Atua e aoga (2 Timoteo 3:16); ma e le o le loto o tagata na tuu mai ai, ae na tusia e tagata paia o le Atua ina ua osofia i <span type="pagebreak" id="calibre_link-325" title="274" class="pagebreak">[274]</span> latou e le Agaga Paia (2 Peteru 1:21); na tusia foi ’ina ia a’oa’o mai ai ia te tatou, ina ia tatou maua ai le faamoemoe e tupu mai i le onosa’i, i le faamafanafana mai o Tusi” (Roma 15:4.) O lona uiga o vaega o le Tusi Paia o lo o ta’u mai ai vaitaimi o valo’aga, o vaega uma lava ia o le afioga a le Atua, ma e ao ona tatou mafaufau loloto ma su’esu’e i ai, e pei lava o isi vaega o le Tusi Paia. O le mea lea na ou talitonu ai afai ua tatou sa’ili’ili ina ia malamalama i mea ua finagalo le Atua i Lona alofa e faaali mai ia i tatou, e leai sa’u aiā ou te la’aloa ai ma le su’esu’eina vaegataimi faavalo’aga”. (Bliss, p. 75.)</p>
	<p class="standard-indented">O le Tanielu 8:14 ua foliga mai o le valo’aga lea ua sili ona manino mai ai o le taimi o le afio faalua mai. “Se’ia atoa afiafi ma taeao e lua afe ma le tolu o selau, ona faapa’iaina ai lea o le malumalu.” Na mulimuli Mila i lana masani o le faamatalaina e le Tusi Paia o isi mau o le Tusi Paia, ma o lea masani na ia iloa ai o le aso i upu faavalo’aga o le faatusa lea o le tausaga (Numera 14:34; Esekielu 4:6.) Na ia iloa ai foi e tapunia le feagaiga ma tagata Iutaia ae lei i’u le vaegataimi o le 2,300 aso faavalo’aga po o tausaga e 2,300. O lona uiga o le malumalu ua ta’ua i lenei valo’aga e le o le malumalu lea o le vaitaimi o tagata Iutaia. Na talia e Mila le talitonuga o le toatele i lea vaitaimi e faapea o le malumalu o le faatusa lea o le lalolagi. O le pogai lea na ia manatu ai o le faamamāina o le malumalu, e pei ona valo’ia mai i le Tanielu 8:14. o le faatusa lea o le faamamāina o le lalolagi i le afi i le afio faalua mai o Keriso. Ona faapea lea o le manatu o Mila, afai na te iloa le taimi tonu na amata ai le 2300 aso, o le a faigofie ai foi ona iloa le taimi o le afio faalua mai o Iesu. O le a faapena ona tatou iloa tonu ai le taimi o le i’uga o mea uma, le taimi o le i’uga o le lalolagi i lona tulaga e pei ona i ai nei; o le a mavae atu ai “le faamaualuga ma le fiamalosi, o tu’inanauga ma le faalialia vale, o amioleaga ma sauaga; le taimi e ave’esea ai le malaia nai le lalolagi ma faaumatia ai le oti, o le a tuuina atu ai le taui i auauna a le Atua, i le au perofeta ma le au paia ma i latou uma o ē matata’u i Lona suafa; ae faatafunaina i latou o ē na latou faaumatia le lalolagi”. (Bliss, p. 76.)</p>
	<p class="standard-indented">Ua atili ai le fiafia ma le naunau o Mila i le su’esu’ega o valo’aga. O nisi o taimi ua alu ai le po atoa faapea ma le ao i le su’esu’ega o le mata’upu ua avea nei ma faatumutumuga o lona olaga. E leai se mea o ta’u mai ai se amataga o le 2300 aso i le mata’upu e valu o Tanielu: na faatonuina le agelu o Kaperielu na te aumaia ia Tanielu le malamalama’aga o le faaaliga, peitai na o se vaega o le faamalamalama’aga na ia avea ia Tanielu. A’o vaai Tanielu o fofola atu i ona luma le faaaliga o sauaga mata’utia e oo mai i le ekalesia, sa le toe maua sona malosi na te saga vaai ai i nei mea o le a tutupu i le ekalesia. Ona tuua lea o ia e le agelu mo sina taimi. Na vaivai Tanielu ma ma’i mo ni nai aso; na ia ofo tele foi i le faaaliga, a ua le iloa e se tasi. Tanielu 8:27.</p>
	<p class="standard-indented">Peitai na fetalai le Atua i Lana avefe’au, “Ia e faamatalaina le faaaliga i <span type="pagebreak" id="calibre_link-326" title="275" class="pagebreak">[275]</span> lenei tagata”. E ao ona faataunuuina lea fe’au. Na usitai le agelu, ma ua ia toe foi ia Tanielu ma fai atu i ai, “Ua ou sau nei e a’oa’o ia te oe ina ia e malamalama ai”; “o lenei ia e iloa le upu, ma mafaufau i le faaaliga”. Tanielu 8:16; 9:22, 23, 25-27. E i ai se vaega tāua o le faaaliga o le mata’upu e valu e lei faamalamalamaina i le ulua’i taimi na sau ai le agelu ia Tanielu - o le vaega lea e faatatau i le 2300 aso. O le vaega tonu lea ua faapitoa i ai le faamalamalama’aga a le agelu ina ua toe faaauau lana faamatalaga.</p>
	<p class="standard-indented">“Ua atofaina vaiaso e fitugafulu i lou nuu ma lou aai paia. ...Ia e iloa foi ma e manatunatu, e afua mai i le oo atu o le poloaiga ia toe faia ma ia atina’e Ierusalema e oo atu i le Mesia le Alii, e fitu vaiaso ma vaiaso e onogafulu ma le lua, e toe faia le ala tele ma le pa i ona po lava o le puapuaga. A mavae vaiaso e onogafulu ma le lua, ona fasiotia ai lea o le Mesia, ae leai se mea ia te ia. ...Na te faatumauina foi le feagaiga i tagata e toatele i le vaiasosā e tasi; o le vaeluagalemu foi o le vaiasosā na te faagata ai le taulaga.”</p>
	<p class="standard-indented">Na auina faapitoa mai le agelu ina ia faamalamalama ia Tanielu le mea na ia le malamalama ai i le faaaliga o le mata’upu e valu, le soāfuaiupu e faatatau i le vaegataimi - “Se’ia atoa afiafi ma taeao e lua afe ma le tolu o selau, ona faapaiaina ai lea o le malumalu”. Ua uma ona ta’u e le agelu ia Tanielu ina “ia e iloa le upu ma mafaufau i le faaaliga”; ona sosoo ai loa lea ma lona fai atu, “Ua atofaina vaiasosā e fitugafulu i lou nuu ma lau aai paia.” O le upu ua faaliliuina o le “atofaina” e uiga tutusa ma le “vavae ese”. Fai mai le agelu o le 70 vaiaso, po o le 490 tausaga, o le a vavae’esea faapitoa ia mo tagata Iutaia. Ae na vavae’esea lea 70 vaiaso mai le a? Na o le tasi le vaegataimi o lo o ta’ua i le mata’upu e valu, o le vaegataimi lea o le 2300; p lona uiga ua vavae’esea mai le 70 vaiaso mai le 2300 aso. O lona uiga o le 70 vaiaso o se vaega o le 2300 aso, ma o lona uiga foi e amata faatasi vaegataimi ia e lua. Fai mai le agelu e amata le 70 vaiaso i le taimi e fai ai le poloa’iga ina ia toe fausia ma atina’e Ierusalema. Afai ae maua tonu le aso na fai ai lea poloa’iga, o le a faigofie ona maua le aso tonu e amata ai aso e 2300.</p>
	<p class="standard-indented">Tatou te maua lenei poloa’iga i le mata’upu e fitu o Esera fuaiupu e 12- 26. O le atoaga o lenei poloa’iga na tuuina mai e Aretaseta le tupu o Peresia i le tausaga 457 TLM. Peitai fai mai le Esera 6:14 na faia le fale o Ieova i Ierusalema “e tusa ai ma le poloa’iga a Kuresa, ma Tariu, ma Aretaseta, le tupu o Peresia”. O lenei poloa’iga na ulua’ifaia e Kuresa, ona toe tatao mai lea e Tariu, ae na faamae’aina e Aretaseta e tusa ai ma le valo’aga, ma ua avea lea ma amataga o le 2300 tausaga. A faaaoga le TLM 457, le taimi na faamae’a ai lenei poloa’iga, e avea o le tausaga na tuuina mai ai lenei poloa’iga, o le a fetaui tonu loa isi vaega o le valo’aga o le 70 vaiaso ma o latou faataunuuga.</p>
	<p class="standard-indented">“E afua mai i le oo atu o le poloaiga ia toe faia ma ia atina’e Ierusalema, <span type="pagebreak" id="calibre_link-327" title="276" class="pagebreak">[276]</span> e oo atu i le Mesia le Alii, e fitu vaiasosā ma vaiasosā e onogafulu ma le lua” - o lona uiga e 69 vaiaso. po o le 483 tausaga. Na faataunuuina le poloa’iga a Aretaseta i le tau e to’ulu ai lau o laau i le TLM 457. A amata le faitau mai le taimi lea, ona atoa tonu lea o le 483 tausaga i le tau e to’ulu ai lau o laau i le TA 27. O le taimi lea na faataunuuina ai lenei valo’aga. O le upu “Mesia” e faatatau i “le Na Faau’uina”.O le TA 27, i le tau e to’ulu ai lau o laau, o le taimi lea na papatisoina ai e Ioane Keriso, ma ua faau’uina ai o la e le Agaga Paia. Fai mai le molimau a le aposetolo o Peteru, “O Iesu o le Nasareta, o lē na faauuina e le Atua i le Agaga Paia ma le mana”. Galuega 10:38. Ma ua fetalai mai le Faaola lava la, “Ua i o’u luga le Agaga o le Alii, auā ua Na faau’u mai ia te a’u e folafola le talalelei i ē matitiva”. Luka 4:18. Ua mae’a Lona papatisoga ona maliu atu lea o Ia i Kalilaia, ma “ua tala’i atu ai le talalelei o le malo o le Atua, ua faapea atu, Ua oo mai le malo o le Atua”. Mareko 1:14. 15.</p>
	<p class="standard-indented">“Na te faatumauina foi le feagaiga i tagata e toatele i le vaiasosā e tasi.” O le “vaiaso” lea e tasi ua ta’ua o le vaiaso mulimuli lea o le 70 vaiaso: o lona uiga o tausaga mulimuli ia e fitu o le vaegataimi ua vavae’esea faapitoa mo tagata Iutaia. O lea fitu tausaga, mai le TA 27 sei oo i le TA 34, o le vaitaimi lea na tuuina atu faapitoa ai le valaau o le talalelei i tagata Iutaia e Keriso, faapea ma Ona soo mulimuli ane ai. A’o o atu le au aposetolo ma le talalelei o le malo, fai mai le fetalaiga a le Faaola, “Aua tou te ui i se ala o nuu ese, aua foi tou te o atu i se aai o Samaria; ae lelei ona outou o atu i mamoe o le aiga o Isaraelu ua leiloa”._Mataio 10:5. 6.</p>
	<p class="standard-indented">“Ō le vaeluagalemu foi o le vaiasosā Na te faagata ai le taulaga atoa ma le mea foaifuaina.” Na faasatauroina lo tatou Alii i le TA 31, o le tolu ma le a fa tausaga lea talu Lona papatisoga. O le osia o lenei Taulaga Tele i Kalevario, o le i’uga lava foi lea o faiga taulaga na faia mo le fa afe o tausaga e faasino i luma i le aso e taunuu mai ai le Tama’i Mamoe a le Atua. Ua fetaui ai i inā le faatusa ma le na faasino i ai le faatusa, ma ua faamuta ai loa i inā le aogā o faiga taulaga eseese uma na faasino agai i le taunuu mai o le Tama’i Mamoe a le Atua.</p>
	<p class="standard-indented">O le 70 vaiaso po o le 490 tausaga lea na vavae’esea faapitoa mo tagata Iutaia, na i’u lea vaegataimi i le TA 34. O le taimi tonu lea na faailogaina ai e tagata Iutaia lo latou teena o le talalelei e ala i lo latou fasiotia faamaturo o Setefano, ma lo latou sauaina o soo o Keriso, O le amataga foi lea o le tatalaina atu o le fe’au o le faaolataga i le lalolagi, a ua le toe faapitoa mo na o le nuu filifilia. O le sosola ese atu o le au soo mai Ierusalema talu ai sauaga, na avea lea ma mea ua latou o atu ai i nuu uma ma tala’i atu ai le upu moni. Na alu Filipo i Samaria ma tala’i atu Keriso ia i latou. Na ta’ita’ia Peteru e le Agaga na te tatalaina atu le faitoto’a o le talalelei ia Konelio, o se tagata e mata’u i le Atua, o le ta’ita’i o se to’aselau mai Kaisareia. A’o Paulo na tuuina i ai le galuega o le avatua o le talalelei “i nuu ese e mamao”. Galuega 8:4, 5; 22:21. <span type="pagebreak" id="calibre_link-328" title="277" class="pagebreak">[277]</span> </p>
	<p class="standard-indented">Na faapena ona faataunuuina vaega eseese uma o valo’aga, ma ua mautu foi le avea o le TLM 457 o le amataga o le 70 vaiaso, a’o le TA 34 o lona faai’uga. Talu ai ona ua mautu le tausaga amata ma le tausaga faai’u o le 70 vaiaso, ua faigofie ai foi ona maua le tausaga faai’u o le 2300 aso. A vavae ese le 70 vaiaso po o le 490 aso mai le 2300 aso, ona totoe mai ai lea o aso e 1810. A mae’a le 490 aso, ona totoe mai lea o le 1810 aso e ao ona faataunuuina. A amata le faitau mai le TA 34, e atoa le 1810 aso i le 1844. Fai mai le agelu a oo i le faai’uga o lenei vaegataimi faavalo’aga umi, ona faamamāina ai lea o le malumalu. Na faapena ona faamaninoina mai o le taimi o le faamamāina o le malumalu, o se mea na talitonu le toatele o le a tupu i le taimi o le toe afio mai.</p>
	<p class="standard-indented">Na i ai se talitonuga muamua o Mila ma ana uo faapea o le 2300 aso e faai’u tonu i le taimi o le tau tuputupu o le 1844; peitai na faasino mai e le valo’aga e faai’u le 2300 aso i le tau e to’ulu ai lau o laau i le tausaga lava lea. O le malamalama’aga sese e uiga i lenei vaega o le valo’aga na oo mai ai le fememea’i ma le tigā tele i ē na latou tala’ia le 1844 e avea o le aso e afio mai ai le Alii. Peitai e lei avea lea ma mea na aafia ai le tonu o faamatalaga na faailoa mai ai e i’u aso e 2300 i le tausaga e 1844, ma o le tausaga lava foi lea e faataunuuina ai le aso tele lea ua faatusaina mai e le valo’aga i le faamamāina o le malumalu.</p>
	<p class="standard-indented">Na amata su’esu’ega a Mila i le Tusi Paia ona o lona fiailoa pe mata o se faaaliga lenei mai le Atua. E lei i ai se manatu o Mila o le a i’u ana su’esu’ega i se talitonuga e pei ona ua ia maua nei. Sa ofo ma tau le talitonu Mila i le mea ua oo nei i ai ana su’esu’ega. Peitai ua le mafai nei ona toe fulitua i molimau manino ma le maumaututū a le Tusi Paia.</p>
	<p class="standard-indented">Ua atoa le lua tausaga o faia su’esu’ega a Mila i le Tusi Paia. Ua aulia le tausaga 1818, ma ua maua e Mila se talitonuga maumaututū ua toe 25 tausaga ona afio mai lea o Keriso mo le faaolaina o Lana fanau. Fai mai lana tala, “Ou Je le tau ta’u atua le olioli na tumu ai lo’u loto ona o lenei manatu faafiafialoto, atoa ma moomooga o lo’u agaga i lo’u fia faatasi ai i le oliolisaga o le au faaolaina. Ua avea nei le Tusi Paia o se tusi fou ia te a’u. Ua avea o se faiga’ai tele faalemafaufau - o mea uma na pogisa, o mea sa lilo ma faanenefu i a’oa’oga a le Tusi Paia, ua faamaninoina nei i lo’u mafaufau ona o le malamalama ua susulu mai nei i ona laupepa paia. Se vaaiga ina a pupula matagofie o le taatia mai o le upu moni! O feteena’iga i le va o mau sa ou maua ai muamua ua matafi atu nei. E tele ni vaega na ou lagona e lei atoatoa so’u malamalama i ai; peitai o le tele naunau o le malamalama ua susulu mai ai ma faamalamalamaina ai lo’u mafaufau sa pogisa, o le mea lea na ou fiafia tele ai ma naunau i le su’esu’ega o le Tusi Paia. E lei i ai so’u manatu e ono maua se fiafiaga tele o se tagata e ala i le su’esu’eina o le Tusi Paia”. (Bliss, pp. 76, 77)</p>
	<p class="standard-indented">“Ua ia te a’u se talitonuga maumaututū e uiga i nei mea tetele ma le tāua ua le o toe mamao ae tutupu mai, e pei ona valo’ia mai e le Tusi,, <span type="pagebreak" id="calibre_link-329" title="278" class="pagebreak">[278]</span> Paia. O lea talitonuga maumaututū na oo ifo ai se fesili leotele i lo’u mafaufau e uiga i lo’u tiute e ao ona fai mo le lalolagi talu ai molimau e tele ua fagua ai nei lo’u lava mafaufau.” (Ibid., p. 81.) Na faigata ona faate’a ma lona mafaufau le manatu faapea, o lona tiute e ao ona fai lona avatua i isi o le malamalama ua ia maua. Na ia lagona o le a toatele nisi o le au amioleaga o le a tetee i nei mea; peitai na ia le masalosalo i le taliaina ma le fiafia e le au Kerisiano uma o lenei fe’au e uiga i le afio mai o le Faaola, o le ua latou fai mai latou te alolofa i ai. Na o le tasi le mea na ia popole ai - ina ne’i avea lo latou fiafia i le matagofie o lenei talalelei o le lavea’iga, ma mea latou te soona ioe vave ai ma talia lenei tala’iga e aunoa ma se su’esu’ega e iloa ai le faamaoni o ia aoaoga. O le pogai lea na ia faatautū ai, ua na le mautinoa pe tatau ona tala’i atu lenei aoaoga, ne’i i ai se mea e sese ai o ia ona avea lea o ia ma faapogai e faaseseina ai nisi. Ua faasaga atu nei o ia e toe iloilo lelei faamaoniga mo vaega eseese o valo’aga uma ua ia talitonu nei i ai, ma ua ia toe fefulisa’iina faafitauli eseese na oo ifo i lona mafaufau e uiga i vaega eseese o nei aoaoga. O le a le i’uga o lana toe iloiloga o nei valo’aga? Ua matafi uma ese atu faafitauli eseese ona o le malamalama o le afioga a le Atua, ua pei o le matafi ese atu o le puao i le susulu mai i ai o le la. E lima tausaga atoatoa na ia faaalu i le iloiloga ma le fefulisa’iga o nei a’oa’oga uma. Na uma a’e nei tausaga e lima ua leai ma se masalosaloga e tasi i lona mafaufau i le sa’o ma le tonu o faai’uga ua ia talitonu nei i ai.</p>
	<p class="standard-indented">Ua toe oo mai nei ia te ia se lagona malosi e ao ona faailoa atu i isi, mea ua ia talitonu ua a’oa’o manino mai e le Tusi Paia. Fai mai lana tala, “E i ai le musumusuga e leotele mai pea ia te a’u i soo se taimi e fai ai sa’u galuega. Fai mai lea musumusuga, ’Alu e ta’u i le lalolagi le tulaga lamatia ua latou oo nei i ai’. Ae le gata i lea e i ai se mau na le mafai ona te’a ese ma lo’u mafaufau. Fai mai le mau lea, ’A ou fai atu i le ua amioleaga, Le tagata amioleaga e, e te oti lava oe; afai e te le tautala atu e apoapoa’i atu ai i le ua amioleaga, ia liliu ese i lona ala, e oti lena tagata amioleaga i lana amioleaga; a’o lona toto ou te tauiatua lea ia te oe. A’o oe afai e te apoapoa’i atu i le ua amioleaga, ia liliu ese o ia i lona ala; afai na te le liliu ese i lona ala, e oti o ia i lana amioleaga, a ua faasaoina e oe lou lava agaga’. Esekielu 33:8, 9. Na i ai lo’u manatu faapea a mafai ona lapata’ia faalelei le au amioleaga, e toatele nisi o i latou o le a liliu ma salamō; ae afai ou te le avatua i ai le lapata’iga, o le a pa’ū i lo’u ulu lo latou oti. (Bliss, p. 92.)</p>
	<p class="standard-indented">Ua amata ona ta’uta’u atu e Mila ona talitonuga i nisi ta’ito’atasi, pe a maua avanoa lelei; peitai na ia tatalo ina ia i ai se faife’au na te lagona i se aso le tāua o nei a’oa’oga ma faapena ona tuuina atu ai o ia mo le tala’iga o ia aoaoga. Ae na le mafai foi ona te’a ma ia le manatu faapea o lona tiute lava foi le avatua i le lalolagi o le lapata’iga. Na leotele atu pea upu nei i lona mafaufau: “Alu e tala’i i le lalolagi; e pa’u ia te oe lo latou oti”. E <span type="pagebreak" id="calibre_link-330" title="279" class="pagebreak">[279]</span> iva tausaga atoatoa o ia faatali pea lava ma lenei avega mamafa i lona loto, sei oo ina ua aulia le 1831 ona faato’a faailoa faalaua’itele loa lea o talitonuga ua ia maua.</p>
	<p class="standard-indented">Pei lava ona valaauina Elisaia mai le suōtosina i le fanua, ina ia pa’ū atu ia te ia le ofu talaloa o le galuega faaperofeta, na faapena foi ona valaauina Viliamu Mila na te tuua lana suōtosina ae alu atu na te tala’i atu i tagata mea lilo o le malo o le Atua. Sa lagona lona fefe i le tau amataga o lana galuega a’o ia a’oa’oina faalelei le au faalogologo ina ia latou malamalama i laasaga ta’itasi o vaegataimi eseese o valo’aga, sei oo atu ai i le afio faalua mai o Keriso. A’o faasolosolo atu faapena lana galuega, sa auaua’i mai foi lona to’a ma lona lototele a’o ia maitauina le toatele o tagata ua latou fiafia i le fia faalogo i ana aoaoga.</p>
	<p class="standard-indented">O le tauanau atu soo o ana uo na malie ai loa Mila e faailoa atu i le lautele o tagata ona talitonuga; na ia talitonu o le tauanau mai o ana uo o le valaau lava lea a le Atua. Ua atoa nei le 50 o ona tausaga, o ia o se tagata e le masani i le tautala i mea faitele, o se tagata foi na ia lagona lona le tusa ai ma le galuega ua taatia mai nei i ona luma. Ae peitai na uiga ese le faamanuiaina o lana galuega mo le faaolataga o agaga. O lana tautalaga muamua na sosoo ai ma se faafouina faaleagaga na faai’u i le liuga o ni aiga atoatoa se 13 sei vagana ai ni tagata se to’alua mai ia aiga e 13. Ua faalausoso’o mai nei valaaulia ina ia fai ana a’oa’oga i isi aulotu, ma e toetoe lava o aulotu uma na tupu ai se faafouga faaleagaga talu ai lana galuega. Ua liua le au amioleaga, ua toe fagua le au Kerisiano ina ia ola faapaiaina, ua liua foi le au le talitonu i le Tusi Paia ina ua latou ioe i le tonu o le Tusi Paia, atoa ma le talitonuga faaKerisiano. Fai mai le ta’utinoga a i latou na ia galue i ai, “E i ai le vasega o tagata e faalogo ma usiusitai i lauga a Mila ae le ila i faamatalaga a isi tagata”. (Ibid., p. 138.) Na fuafua lelei ana tala’iga ina ia fafagu ai mafaufau o le lautele o tagata i mea faaleagaga, ma tau faaitiitia ai le sasao a’e o uiga faalelalolagi ma tu’inanauga o le tino.</p>
	<p class="standard-indented">E toatele na liua i aai taitasi ona o ana lauga; o nisi aai na faitau selau i latou na liua. Toetoe lava leai se ekalesia Porotesano latou te lei valaaulia faapitoa o ia mo ni ana sauniga i a latou aulotu; o lea valaaulia na masani ona sau i faife’au o aulotu taitasi. O le tulafono masani a Mila e le alu e galue i se aai sei vagana ua sau se valaaulia. O le tele naunau o talosaga na le mafai ai ona faataunuuina le afa o nei valaaulia. E i ai nisi latou te lei talia lona talitonuga e uiga i le taimi tonu o le afio mai o Keriso; peitai o ana lauga na latou talitonu ai ua lata tele mai le toe afio mai, ma e ao ona latou sauniuni mo lea aso tele. Na i ai ni suiga iloga na vaaia i nisi o aai tetele na ia galue ai. E i ai nisi sa i ai ni o latou falepia, ua latou fulitua nei i lea mata’upu ae tatala o latou fale inu ’ava e fai ma potu e fai ai sauniga faalelotu. E i ai ni falepoka na tapunia; e toatele i latou na le talitonu i le Atua po o le Tusi Paia ua liua nei; na liua foi nisi o tagata na pito sili ona <span type="pagebreak" id="calibre_link-331" title="280" class="pagebreak">[280]</span> amioleaga ma faita’aga; o nisi o i latou nei ua fia tausaga e lei oo i se falesa. Na amataina e ekalesia eseese ni sauniga tatalo i vaega eseese o le aai, ma taimi eseese foi o le aso. O nisi o le au faipisinisi na latou potopoto i le 12 i le aoauli mo a latou sauniga e fai ai talosaga ma viiga. E lei i ai se soona fiafiavale, peitai na lagona e tagata le uigā o mata’upu ua latou faalogo i ai, ma le taimi ua latou ola ai. Na mātele le galuega a Mila i le faapupulaina o le mafaufau ma le fagua o le loto fuatiaifo ae le o le faaosoina o lagona e pei o le mata’u ma le fefe.</p>
	<p class="standard-indented">Na maua e Mila sona laisene lauga i le 1833 mai lana ekalesia, le Lotu Papatiso. O le toatele o faife’au o lana ekalesia na latou fiafia i lana galuega, ma o la latou faatagaga na mafai ai ona faaauauina lana galuega. Na le aunoa le fealua’i o Mila ona o lana tala’iga ae maise lava i Setete Tutotonu o Amerika ma le itumalo o Niu Egelani. O le mea e ao ona fai o le faatupeina o lenei tala’iga na faia uma lava lea e Mila i ulua’i tausaga o le galuega. Na maua mulimuli ane se fesoasoani tautupe mo lenei galuega; peitai e le lava lea fesoasoani e totogi ai lona fealua’i i aai uma na aumai ai ona valaaulia. Na faapena ona faalagolago lenei galuega i le tupe mai lona fanua; na faapena foi ona faaitiitia lona fanua i lenei vaitaimi o lona olaga. Na toatele lana fanau; peitai na latou iloa ola matitiva ma ola galulue; ma sa lava mea na maua i lana faato’aga e ola ai i latou ma ola ai foi ma ia.</p>
	<p class="standard-indented">Ua oo i le tausaga e 1833, ma ua lua nei tausaga talu ona amata e Mila lona folafolaina o faamaoniga o le latalata mai o le toe afio mai o Keriso. O le tausaga tonu lea na faataunuuina ai le faailoga mulimuli e pei ona folafola mai e Keriso, o faailoga e iloa ai Lona toe afio faalua mai. Na fetalai mai Iesu, “E pa’u’ū foi fetu mai le lagi”. Mataio 24:29 A’o vaaia e Ioane i le faaaliga mea o le a tutupu a’o lumana’i ai le aso o le Atua, na ia alaga ma faapea mai, “O fetu foi o le lagi ua pa’u’ū i le lalolagi, e pei o le mati ona to’ulu o ona fua moto pe a lūlūina e le matagi tetele”. Faaaliga 6:13. Na uiga ese le faataunuuga o lenei valo’aga ina ua to’ulu mai le lagi fetu e pei o le timu, i le aso 13 Novema, 1833. O se faaaliga aupito matagofie lea ma le aupito tele o fetu to’ulu ua tusia i le tala faasolo o le lalolagi. “Na faitau itula o malama le lagi atoa i itu uma o le Iunaite Setete a’o felavasa’i le to’ulu ifo o ia fetu. Faato’a vaaia lea i Amerika o se faaaliga faalelagi faapea - o se faaaliga na vaaia ma le ofo ma le fiafia e le tasi vaega o tagata, ae na vaaia ma le fefe ma le mata’u e le isi vaega o le atunuu.” “Na manatua pea e le toatele le ofoofogia ma le matagofie faalelagi o lenei mea. E lei i ai se timu ua faapea le mafiafia o lona to’ulu mai e pei o le to’ulu ifo i le eleele o fetu po o mitiora i lea po - i sasa’e, i sisifo, i matu atoa ma saute, na leai se eseesega. Ua peiseai ua fegasoloa’i le lagi atoa. Na vaaia lenei faaaliga tele i vaega eseese o le atunuu atoa o Amerika. Na amata mai le lua i le po sei oo ina ua aoteatea o fai lava le faaaliga a fetu i lo latou to’ulu felavasa’i solo ifo, ma ua matagofie ai le <span type="pagebreak" id="calibre_link-332" title="281" class="pagebreak">[281]</span>  <span type="pagebreak" id="calibre_link-333" title="282" class="pagebreak">[282]</span> malama o le lagi atoa; ua atili ai le ofoofogia o le manaia o le faaaliga ona sa malū le po, ma sa aunoa ma se ao i le lagi.” (R M Devens, American Progress; or, The Great Events of the Greatest Century, ch. 28, pars. 1-5.)</p>
	<p class="standard-indented">“E leai ni upu e mafai ona faamatalaina ai le matagofie, le mamalu, ma le ofoofogia o lea faaaliga uiga ese. E le mafai e se tasi e lei vaai i ai ona malamalama i le mamalu o lea faaaliga. Ua peiseai ua potopoto faatasi fetu uma o le lagi i le tumutumu o le lagi, ona latou taufai felelei loa lea i le saosaoa e pei o le emo o le uila i vaega uma o le tafatafā’ilagi; ma sa faapena ona sosoo mai ai o le afe ma afe o isi fetu, e mulimuli mai i le isi fia afe, ua pei lava o ni fetu na faia faapitoa mo le faaaliga i lea po.” (F Reed, in the Christian Advocate and Journal, Dec. 13, 1833 ) “O se ata sili lenei ona matagofie o se mati ua to’ulu uma ona fua moto ina ua lūlūina e le matagi; e leai se isi ata e sili atu i lo lea.” (The Old Countryman, in Portland Evening Advertiser, Nov. 26, 1833.)</p>
	<p class="standard-indented">Na i ai se tala umi lava e uiga i lenei faailoga na i le pepa a le au faatauoloa o le aai o Niu Ioka, le pepa o le aso 14 Novema, 1833. O nisi nei o nai fuaiupu na siitia mai lea tala: “E leai se atamai po o se poto ua na tusia pe faamatalaina se mea ua tupu e latalata lona ofoofogia i le ofoofogia o le faaaliga e pei ona tatou molimauina i le taeao ananafi. Peitai na valo’ia mai lenei mea e se perofeta i le afe valu selau tausaga ua mavae; ma e fetaui lelei upu o lea valo’aga ma le mea na tupu i le taeao ananafi”.</p>
	<p class="standard-indented">Na faapena ona faataunuuina o le faailoga faai’u e pei ona lapata’iina ai e Iesu Lona au soo ma la fetalai atu i ai faapea, “Pe a outou iloa ia mea uma, tou te iloa ai, ua latalata Ia, ua i faitoto’a lava”. Mataio 24:33. Ua mavae atu ia faailoga, ona vaaia lea e Ioane le isi mea e sosoo ai - o le lagi ua taai e pei o se fala, a ua lūlūina le eleele, ua ave’esea mauga ma motu mai mea na latou tutū ai, a ua sa’ili’ili le au amioleaga e sosola ese i lo latou matata’u ma le fefefe, mai le silafaga a le Atali o le tagata. Faaaliga 6:12-17.</p>
	<p class="standard-indented">O le toatele o nisi na molimauina le pa’u’ū o fetu, ua latou faauigaina lenei faaaliga o se faailoga o le to’asā o le a oo mai. Ua latou fai mai o se lapata’iga alofa lenei, ma ua na o se ata lea o lenā aso tele, lena aso mata’utia. Na faapena ona faatepaina tagata i le faataunuuina o valo’aga, ma e toatele na usiusitai i le lapata’iga o le afio faalua mai.</p>
	<p class="standard-indented">Na tupu i le tausaga e 1840 se isi faataunuuga o valo’aga, o se faataunuuga na ofo ma tete’i a’e ai le toatele. Ua lua tausaga ua mavae, i le 1838, talu ona faia o le valo’aga a Iosia Lisi e uiga i le pa’ū o le malo o Take. O Iosia Lisi o se tasi lea o le au failauga o le fe’au o le toe afio mai, ma o lana valo’aga na tusia i sana faamalamalama’aga o le Faaaliga mata’upu e iva. Fai mai lana valo’aga, o le a lafotūina lenei malo “i le TA 1840, i se vaitaimi o le masina o Aokuso”. Ua toe o ni nai aso tupu lenei mea, ae tusia loa e Iosia upu nei, “Afai tatou te talia le faataunuuga o le <span type="pagebreak" id="calibre_link-334" title="283" class="pagebreak">[283]</span> ulua’i 150 tausaga a’o lei nofoia e Tikose le nofoalii e tusa ai ma le faatagaga a le malo o Take; afai foi e amata faitau tausaga e 391 ma aso e ina ua faai’uina le ulua’i 150 tausaga, o lona uiga e faai’u tonu ia tausaga e 391 ma aso e 15 i le aso ll o Aokuso, 1840 - o le aso lea e ao ona gagau ai le malosi o le pule a le malo Take i le aai o Konesetinopo. Ou te talitonu o le mea lava lea o le a tupu”. (Josiah Litch, in Signs of the Times, and Expositor of Prophecy, Aug. 1, 1840).</p>
	<p class="standard-indented">O le aso na ta’ua i le valo’aga, o le aso tonu lava lea na talia ai e Take, e ala i ana sui, le puipuiga a malo tuufaatasi o Europa, ma ua faapena ona tuuina atu ai e Take ia lava i lalo ifo o le pule a malo Kerisiano. Na tutusa lelei le mea na tupu ma upu o le valo’aga. Ua faalogo le toatele i le valo’aga na faia ma ua latou vaai i le mea ua tupu, ona latou talitonu ai lea i le sa’o o le faauigaga o valo’aga e pei ona faia e Mila ma ana uo; ma ua faapena ona faaopoopo mai o se isi malosi i le galuega o le tala’iga o le toe afio mai. Ua galulue faatasi nei nisi e toatele o tagata popoto ma tagata tulaga maualuluga, i le folafolaina ma le lomiaina o a’oa’oga a Mila; ma sa faapena ona saosaoa le alu o le galuega mai le tausaga 1840 sei oo i le 1844.</p>
	<p class="standard-indented">Na iā Mila se mafaufau ma’ai ma le atamai, ua atili ai le malosi o lona mafaufau talu ai lana su’esu’ega o le Tusi Paia ma lona mafaufau loloto i ai. Ae le gata i lea, na ia faaopoopo i ai le poto ma le faautauta mai le lagi, e ala i lona a’apa atu i le Puna o le poto. O Mila o se tagata amio sa’o ma le faamaoni, ma sa faaaloalogia o ia i soo se mea na tāua ai i manatu o tagata uiga amiotonu ma le faamaoni. Na ia te ia le agaalofa faamaoni atoa ma le agamalu faa-Kerisiano, faapea ma lona pulea lelei o ia lava. Na ia te ia le āva ma le matafiafia i soo se tasi; o se tasi e faalogo lelei i mafaufauga o isi tagata, ma manatunatu loloto i ai pe sa’o pe sese. Na ia faatusatusa i le afioga a le Atua manatu uma ma soo se a’oa’oga na aumaia ia te ia; o le ma’ai o lona mafaufau ma lona poto i le Tusi Paia na mafai ai ona ia faafetauia a’oa’oga sese ma faaaliali a’e i luga le mea pepelo.</p>
	<p class="standard-indented">E toatele nisi na tetee ma faalavelave i le faiga o lana galuega. Pei lava ona faia i isi ta’ita’i o le galuega o le Toe Fuata’iga, na faapena foi ona tetee ta’ita’i o ekalesia tetele i upu moni na ia folafolaina. Na le mafai e i latou nei ona latou lagolagoina o latou manatu i ni mau mai le Tusi Paia; o le mea lea na latou toomaga ai i uputuu ma a’oa’oga a tagata. Peitai na o le afioga lava a le Atua na talia e failauga o le fe’au o le toe afio mai, e fai ma molimau ma faamaoniga o soo se manatu. Na latou faia “Le Tusi Paia, ua na o le Tusi Paia lava” e avea ma a latou upu teuloto. A le lava mau o le Tusi Paia e faamaonia ai manatu o o latou fili, ona latou faalava lea i tauemuga. Na faaaoga e fili, le atamai ma tamao’aiga, e taumafai e taufaaleaga ai i ē na faatalitali ma le fiafia i le toe afio mai o lo latou Alii, o ē na taumafai latou te ola amioatua ma apoapoa’i i isi ina ia latou <span type="pagebreak" id="calibre_link-335" title="284" class="pagebreak">[284]</span> sauniuni mo Lona faaali mai.</p>
	<p class="standard-indented">Na tele taumafaiga malolosi na fai ina ia seu ese ai mafaufau o tagata mai le mata’upu o le toe afio mai. Na a’oa’oina tagata e fili o le galuega ina ia latou talitonu o se agasala ma o se masiasi lo latou su’esu’e i valo’aga e faatatau i le toe afio mai o Keriso ma le i’uga o le lalolagi. Na faapena ona faamāmāsagiaina e faife’au o ekalesia tetele le talitonuga o tagata i le afioga a le Atua. O a latou a’oa’oga na lē talitonu ai tagata i le Tusi Paia po o le Atua, ma e toatele na latou faaaogaina lea avanoa latou te savavali ai e tusa ai ma o latou tu’inanauga ma a latou amioleaga. Ona faasaga mai loa lea o nei faife’au ua tu’ua’i lea leaga i ē na tala’ia le fe’au o le toe afio mai.</p>
	<p class="standard-indented">Na toatele tagata atamamai na tumutumu ai sauniga a Mila. Ae peitai na seasea ta’ua le igoa o Mila i nusipepa faalelotu sei vagana o ni moliga ma ni tu’ua’iga po o ni tauemuga. Ua atili ai le leaga o tagata amioleaga ina ua latou vaai i nei amioaga a o latou ta’ita’i. Ua latou faia ni gao mataga ma ni upu taufaifai e taufaaleaga ai ma faalumaina ai le igoa o Mila ma lana galuega. Ua tauemuina ma vaai faatauvaa i ai le toatele, ma ua ta’ua o ia o se tagata pepelo ma le lē faamaoni. Ua faapena ona latou faia ia Mila, o lē ua ulusinā nei, le tagata na tuua lona aiga ma lana faato’aga ma lona fale matagofie ae fealua’i i ana lava tupe mai lea aai i lea aai, na te folafolaina ai le lapata’iga o le faamasinoga, ma le i’uga o mea uma ua lata mai.</p>
	<p class="standard-indented">Na i ai ni tagata na latou tutū a’e latou te tali atu i le tele o upu faifai ma moliga pepelo ma tauemuga ua faia ia Mila. O nisi o nei tali na faia i totonu o nusipepa a le lalolagi. Fai mai le tali a nei tagata o le lalolagi, “O le ula ma le faatauemu i se mata’upu uigā faapea, ua le gata o se faatigā lea i mafaufau o ē o lo o tala’ia lenei aoaoga, a’o le ula lava foi lea ma le faatauemu i le Atua ma Lana faamasinoga. O amioga faapea e vave mai ai le to’asa ma le faamasinoga a le Atua”. (Bliss, p. 183.)</p>
	<p class="standard-indented">Na taumafai Satani ina ia le gata i le faaleaogaina o le fe’au o le toe afio mai, a ia fasiotia foi le sāvali o lea fe’au. Na taumafai Mila ina ia pa’i le fe’au o ana lauga i olaga o lana au faalogologo. Na faapena ona ia a’oa’ia o a latou agasala, ma lūlūina lo latou faafifilemu ma le faalēpopole; peitai o nei upu tu’usa’o na oso ai lo latou ita. Na avea le tetee a tagata ekalesia ma mea ua faamalosia atili ai le leaga o tagata amioleaga i a latou faufauga. Na faapena ona fai faufauga a le itu a le fili latou te fasiotia Mila ina ua tuua ai le sauniga. Peitai na i ai agelu a le Atua i lenā tumutumu. O se tasi o nei agelu i le tino tagata na ia ’u’uina le lima o le auauna a le Atua, ma ta’ita’i ese atu o ia mai le mea na fe’ei ai le motu o tagata. E lei mae’a lana galuega, ma sa le fiafia auauna a Satani ona ua le faataunuuina la latou fuafuaga.</p>
	<p class="standard-indented">E ui lava i le tele o le tetee, sa faatupula’ia pea le fiafia o tagata i le fe’au o le toe afio mai. Na amata nisi o aulotu pe na o se ta’i 40 po o le 60 <span type="pagebreak" id="calibre_link-336" title="285" class="pagebreak">[285]</span> tagata, ae ua oo nei i le faitau selau ma le faitau afe isi aulotu. O se numera tele ua faaopoopo nei i le tele o aulotu; peitai na i’u lava ina fetaui lenei au liua ma faafitauli. Ua faia e nisi o ekalesia faasalaga i ē ua latou talia a’oa’oga a Mila. Na tusia e Mila se faamatalaga i le pepa e tali atu ai i lenei tulaga faalēmanuia. Na ia tusi i le au Kerisiano i ekalesia uma, ma ia fai atu i ai afai e sese ana aoaoga, e ao ona latou faaiioa mai ia te ia lona sese mai le Tusi Paia.</p>
	<p class="standard-indented">Fai mai upu a Mila, “E i ai ea se mea ua matou talitonu i ai e le o ta’u mai i totonu o le Tusi Paia - le Tusi Paia lava lea ua tou fai mai o le ta’iala e to’atasi o a tatou talitonuga ma a tatou mea e fai? O le a sa matou mea ua fai ua fetuuina ai matou ma faia ai upu taufaaleaga ia i matou i pulelaa o falesa ma faamatalaga i nusipepa? O le a sa matou agasala ua talafeagai ai lo tou faate’aina ma le faasaina o i matou mai a outou ekalesia? Afai ua matou sese, faamolemole ta’u mai po o le a lea sese. Faasino mai ia i matou mai le afioga a le Atua po o le a lo matou sese. Ua tele tauemuga; ae matou te le liliu ona o tauemuga; na o le afioga lava a le Atua e mafai ai ona suia o matou talitonuga. E lei faavavevavea le faiga o a matou filifiliga. Na faia ia filifiliga ina ua matou manatunatu loloto i ai ma faia talosaga, ma ua matou vā’ai i faamaoniga o ia mea mai le Tusi Paia”. (Ibid ē 250, 252.)</p>
	<p class="standard-indented">O uiga lava ia na faailoa e tagata i lapata’iga a le Atua na auina mai e ala i Ana perofeta, i lea augatupulaga ma lea augatupulaga. Na faapena ona faia e tagata a’o lumana’i le lolo. A’o lei oo mai le lolo, sa mua’i auina mai e le Atua le lapata’iga e ta’u atu ai i tagata le fuafuaga a le Atua ua fai, ina ia latou maua ai le avanoa latou te liliu ese ai mai a latou amioleaga. E 120 tausaga o tuuina atu pea le lapata’iga ina ia latou salamō ne’i faaumatia i latou i le to’asā o le Atua. Peitai na pei o se fagogo ia i latou le fe’au o le lapata’iga, ma e latou te lei talitonu i ai. Ua faama’a’aina i latou i a latou amioleaga ma ua latou ula i le avefe’au a le Atua, ua latou taliē i ana olega, ma ua latou molia ma tu’ua’ia o ia i lona fiapoto ma lona fiapule. Ua latou fai ane, E faapefea lava ona faaiioa atu lona faafiapoto i luma o tagata atamamai ma tagata maualuluga o le lalolagi? Afai e sa’o le fe’au a Noa, aisea ua leiloa ai foi e le lalolagi nei mea ina ia latou talitonu i ai? E faapefea ona tu atu le poto o le to’atasi i le atamai tuufaatasi o le afe ma afe? Latou te lei fia talitonu i le lapata’iga, latou te lei fia o foi i totonu o le vaa ina ia latou sao ai.</p>
	<p class="standard-indented">Ua faatauemu le toatele ma ua latou tusilima faapea: e le o suia lava le faagasologa mai o tau o le tausaga e pei ona masani ai, e le o suia foi le lanumoana o le lagi, ma e lei vaai lava foi se isi o sau se mea e ta’u o se timu mai le lagi, ma o lo o lanumeamata foi le fanua ona o le sau i le po. Ua faapena ona latou tauemu ma fai mai, “Ai o ni faata’oto a le toeaina”. Ua faapena foi ona latou fai mai o le vale le failauga o le amiotonu, ma ua atili ai ona latou sa’ili’ili i a latou mea faafiafia, ma a latou amioleaga. <span type="pagebreak" id="calibre_link-337" title="286" class="pagebreak">[286]</span> Peitai e lei avea lo latou le talitonu ma mea na taofia ai le oo mai o le lolo. Na onosa’i le Atua i lo latou amioleaga ma avatu i ai avanoa e tele latou te salamō ai; peitai, ina ua taunuu le taimi e pei ona valo’ia, na oo mai lava Lona to’asa i luga o ē na latou teena Lona alofa tunoa.</p>
	<p class="standard-indented">Fai mai le fetalaiga a Keriso o le a faapea lava ona toatele le au le talitonu i Lona afio faalua mai. E pei lava o aso o Noa latou te lei iloa seia oo i le aso na sau ai le lolo ma ave’esea i latou uma, e faapea foi pe a sau le Atali o le tagata. Mataio 24:39. E faia loa le soo faatasi a le lalolagi ma ē ua fai mai o i latou o le fanau a le Atua; pe a latou ola e pei o le lalolagi, ma ua latou faia faatasi ma le lalolagi fiafiaga ua faasāina; pe a avea mealelei a le lalolagi o mealelei a le ekalesia; a’o latou faiava ma nofotane ma faia fuafuaga mo ni olaga manuia i lalo nei - o le taimi lea e faafuase’i ai e pei o le emo o le uila le oo mai o le i’uga o a latou fuafuaga ma faamoemoega manuia mo le lumana’i.</p>
	<p class="standard-indented">E pei lava ona auina mai e le Atua lana auauna na te avatua le lapata’iga i le lalolagi e uiga i le lolo, ua faapena foi ona Ia auina mai o Ana avefe’au filifilia latou te faailoa mai le lata tele mai o le aso tele o le Alii. Ma e pei lava ona talip ma faatauemu tagata o lena vaitaimi i valo’aga a le failauga o le amiotonu, na faapena foi ona ulagia Mila e tagata o lona vaitaimi; e oo lava i ē ua fai mai o i latou o le fanau a le Atua na latou faamāmāsagiaina upu o le lapata’iga.</p>
	<p class="standard-indented">Aisea na le fia faalogo ai ekalesia tetele i le fe’au o le toe afio mai? Na o le oi ma le faatafunaga e oo ifo i manatu o ē amioleaga pe a tā’ua le afio faalua mai; peitai o lenei fe’au e maua ai e le au amiotonu le olioli ma le faamoemoe. Na avea lenei upu moni o le faamoemoe o le fanau a le Atua i augatupulaga uma; aisea ua avea ai lea fe’au o se ’alā e tautevateva ai po o se papa foi e faalavelave i ē ua faapea o le fanau a le Atua? O le Alii lava na faia Lana folafolaga i Lona au soo ina ua Ia fetalai i ai, “Afai foi ou te alu ma sauni se mea e nonofo ai outou, ou te toe sau, ou te talia foi outou ia faatasi ma a’u”. Ioane 14:3. Na silafia e le Faaola le faanoanoa o le a oo ifo i Ona soo; o lea na Ia auina mai ai agelu i le mutimutivale o Lona alofa, ina ia avatu ia i latou le faamafanafanaga e ala i le ta’u atu ia i latou o se tala fiafia, e mautinoa lava le toe foi mai o Keriso, e pei lava ona latou vaai o afio a’e o Ia i le lagi. A’o tutū le au soo ma sioa faanoanoa i le lagi ona o lo latou Matai ua toetoe lava mou atu ma la latou vaai, ua latou tpte’i ina ua latou faalogo i le leo ua faapea mai, “O outou tagata Kalilaia e, se a le mea tou te tutū ai ma vaavaai atu i le lagi? O Iesu lena ua aveina a’e nai ia te outou i le lagi, e faapea foi ona toe afio mai o ia, e pei lava o lona afio atu i le lagi”. Galuega 1:11. Ua toe maua nei so latou faamoemoe ona o le fe’au a le agelu. Na toe foi atu le au soo i Ierusalema ma le olioli tele, ma ua faapena ona le te’a i latou ma le malumalu; ua latou faia viiga ma le faafetai i le Atua. Luka 24:52, 53. Latou te le’i olioli ona ua ave’esea Iesu ma i latou ma ua tuua na o i latou <span type="pagebreak" id="calibre_link-338" title="287" class="pagebreak">[287]</span> e fetaia’i ma puapuaga ma faaosoosoga; na latou olioli ona o le upu a le agelu ua latou mautinoa ai o le a toe afio mai lava o Ia.</p>
	<p class="standard-indented">E tatau ona avea le folafolaga o le toe afio mai o Keriso o se talalelei e olioli tele ai, e pei lava ona olioli leoleo mamoe i Peteleema ina ua folafola atu i ai e le agelu le talalelei o le fanau mai o Iesu. O ē alolofa moni i le Faaola, o le a le taumatea lo latou olioli ona o le folafolaga o le toe afio mai, auā o le afio mai o le ua avea ma ogatotonu o lo latou faamoemoe mo le ola e faavavau; e le afio mai ina ia inosia ma tuulafoa’ia ma teena e tagata, e pei o Lona ulua’i faaali mai, ae afio mai i le mana ma le mamalu tele Na te faaolaina ma lavea’ia Ona tagata. O ē le alolofa i le Faaola, o i latou ia latou te le manana’o i le afio mai o Iesu. O le ita ma le le fiafia o ekalesia ona o le fe’au faalelagi o le toe afio mai, o se molimau faamaoni lava lea e iloa ai ua latou se mamao ese ma le Atua.</p>
	<p class="standard-indented">O ē na latou talia le fe’au o le toe afio mai, ua fagua nei i latou i mea e ao ona latou faia - 6 le salamō ma le faamaulalo i luma o le Atua. Ua leva ona faaletonu nisi i le va o Keriso ma le lalolagi; peitai ua latou lagona nei e ao ona latou tula’i atu e fai le mea sa’o. “Ua latou lagona nei le tāua tele o mea faaleagaga ma le ola e faavavau, o se lagona latou te lei masani ai. Ua peiseai ua latalata mai le lagi, ma ua latou lagona ai lo latou eleelea i luma o le Atua.” (Bliss, p. 146.) Ua toe maua se ola fou faaleagaga e le au Kerisiano. Na latou lagona le sa’asa’a o le taimi o totoe; le mea e ao ona latou faia mo o latou uso-a-tagata, e ao ona latou faia ma le faanatinati. Ua peiseai ua mamao atu i tua le tu mai o le lalolagi, a ua matala mai i o latou luma le ola e faavavau. Ua leai se isi mea na sili a’e lona tāua nai lo le lumana’i o le agaga o le tagata - o le manuia po o le malaia. Na i o latou luga le Agaga o le Atua Na te faa’auupegaina i latou a’o latou ole atu i o latou uso faapea tagata agasala, ina ia latou sauniuni mo le aso tele o le Atua. Na avea o latou olaga o se a’oa’iga le leoa i tagata ekalesia ua Kerisiano na o le igoa aunoa ma le ola faapaiaina. E lei manana’o i latou nei e faalavelave atu se isi i lo latou sa’iliga o mea faafiafia, po o lo latou sa’ilia o le tupe ma tulaga-tofi ma viiga. O le pogai lea o lo latou tetee i le fe’au o le toe afio mai atoa ma ē na folafolaina lea fe’au.</p>
	<p class="standard-indented">Na le mafai e fili o le fe’au o le toe afio mai ona latou tali i le tonu ma le sa’o o le upu o le valo’aga; o le mea lea ua latou fai atu ai i tagata o valo’aga o ni mea e le malamalama i ai se tagata ona ua tapunia ma faamaufaailogaina. Na faapena ona mulimuli atu o le au Porotesano i tulagavae o le ekalesia Roma. Na taofia e le ekalesia Roma le Tusi Paia mai tagata; peitai ua fai mai lotu Porotesano e le mafai e se isi ona malamalama i se tasi o vaega tāua o le Tusi Paia - le vaega o lo o faaalia mai ai upu moni e faatatau tonu i le vaitaimi ua tatou ola ai.</p>
	<p class="standard-indented">Fai mai faife’au atoa ma tagata o valo’aga o le tusi a Tanielu atoa ma le Faaaliga o ni mealilo ia e le mafai ona tatou malamalama i ai. Peitai na faatepa e Iesu mata o Lona au soo i upu a le perofeta o Tanielu e faatatau <span type="pagebreak" id="calibre_link-339" title="288" class="pagebreak">[288]</span> i mea o le a tutupu i lo latou taimi, ma sa Ia fetalai atu, “Ia malamalama soo se tasi e faitau i ai”. Mataio 24:15. Ua latou fai mai o se mealilo le tusi o Faaaliga, o se tusi e lei finagalo le Atua tatou te malamalama i ai. Peitai ua matuā le fetaui lea faamatalaga ma le igoa o le tusi. Fai mai le igoa o le tusi ma ona upu amata: “O le Faaaliga a Iesu Keriso, na tuuina atu e le Atua ia te Ia ina ia faaali mai i Ana auauna o mea e tusa ona vave oo mai. ...Amuia le faitau atoa ma ē faalogologo i upu o lenei valo’aga, ma tausi i mea ua tusia ai; auā ua latalata ona po”. Faaaliga 1:1-3.</p>
	<p class="standard-indented">Fai mai le perofeta, “Amuia le faitau”. E toatele e le fia faitau i ai; latou te le maua le faamanuiaga ua folafola mai. “Ma ē faalogologo” - e i ai foi nisi e le fia faalogo i soo se mea e uiga i valo’aga. E le maua foi e le vasega lenei le faamanuiaga. “Ma tausia i mea ua tusia ai” - e toatele latou te le fia usitai i lapata’iga ma a’oa’oga ua i totonu o le Faaaliga; e le maua foi e i latou nei le faamanuiaga ua folafolaina mai. O i latou uma o ē tauemu i mata’upu o le valo’aga ma a’amu ma ula i upu faa-faatusa o le valo’aga, o i latou uma o ē mumusu e faafouina o latou olaga ma sauniuni mo le afio mai o le Atalii o le tagata, latou te le maua le manuia.</p>
	<p class="standard-indented">E faapefea ona faafiapopoto tagata ma latou fai mai o le Faaaliga o se mealilo e le oo i ai se malamalama’aga o se tagata, a ua taatia i o latou luma le molimau faamaoni a le Tusi Paia? O le Faaaliga o se mealilo ua faaalia, o se tusi ua tatala. O le su’esu’eina o le Faaaliga e faasino ai mafaufau o tagata i valo’aga o le tusi o Tanielu; ma ua tuuina mai e nei tusi e lua ni a’oa’oga e silisili ona tāua, ni a’oa’oga ua tuuina mai e le Atua i tagata e faatatau i mea o le a tutupu i aso o le i’uga o lenei lalolagi.</p>
	<p class="standard-indented">Na faaiioa atu ia Ioane ni vaaiga tāua ma le faafiafialoto e uiga i le olaga o le ekalesia. Na ia vaai i le tulaga moni o le fanau a le Atua, faapea ma mea ua ono lamatia ai i latou; na ia vaai i o latou puapuaga, atoa ma le lavea’iga mulimuli o le fanau a le Atua. Na ia tusia fe’au mulimuli o le a saunia ai tagata mo le seleselega o le lalolagi - o nisi o le a avea o fusisaito mo le falesaito faalelagi, a’o isi o le a fusifusia mo le afi o le faatafunaga. Na faaalia atu ia Ioane mata’upu e silisili ona tāua mo le ekalesia, ae maise lava le ekalesia mulimuli, ina ia mafai ai e i latou o ē liliu i le upu moni ona latou iloa mailei ma puapuaga ua taatitia mai nei i o latou luma. E leai se mea o le a saga nofo pogisa ai fua soo se tasi e uiga i mea o le a tutupu mai i le lalolagi.</p>
	<p class="standard-indented">Aisea la ua valelea ai le toatele e uiga i se tasi o vaega aupito tāua o le Tusi Paia? Aisea ua o taofiofi ai le toatele pe a oo i le su’esu’ega o valo’aga? Ua tupu mai lenei tulaga ona o le galuega fuafuaina lelei a le alii o le pouliuli, ina ia natia i tagata soo se mea e faaaliali a’e ai i luga ana mea taufaasese. Na silafia e Keriso le taua o le a tupu mai ona o le su’esu’ega o le Faaaliga, auā o Ia lava na Na tuuina mai le Faaaliga. O le mea lea na Ia folafolaina mai ai se faamanuiaga ia i latou uma o ē faitau, ma i latou o ē faalogo, ma i latou uma o ē tausi i upu o lenei valo’aga. <span type="pagebreak" id="calibre_link-340" title="289" class="pagebreak">[289]</span> </p>
</div>
</div>


<div class="calibre1" id="calibre_link-22">
<div class="chapter" id="calibre_link-640">
	<h2 class="chapterhead">Mataupu 19&mdash;O le Malamalama I Le Mea Pogisa</h2>
	<p class="standard-indented">Ei ai ni mea e tulaga tutusa ai le galuega a le Atua i soo se tupulaga, ae maise faagaioiga tetele o le galuega o le toe fuata’iga ma le olaga faafouina. O auala ua faaaoga e le Atua e fesootai mai ai i tagata, e tutusa i tupulaga uma. O faagaioiga tetele faaleagaga ua tatou vaai i ai i le taimi nei, na i ai foi faagaioiga faapea i le taimi ua mavae. O mea na tutupu i le ekalesia i augatupulaga ua mavae, tatou te maua mai ai ni lesona aogā mo i tatou i le taimi nei.</p>
	<p class="standard-indented">Ua ta’ita’ia faapitoa e le Atua Ana auauna i osofa’iga tetele uma i le lalolagi, auā le au’iluma o le galuega o le faaolataga. E leai se isi aoaoga ua sili ona manino i le Tusi Paia nai lo lenei upu moni. O tagata, ua na o ni meafaigaluega i latou i aao o le Atua, auā le faataunuuina o Lona finagalo alofa. E tofu le tagata ma lana vaega e fai; ua ta’itoatasi ona avatu ia i latou e le Atua se malamalama e tusa ai ma mana’oga o le vaitaimi na latou ola ai, o se malamalama foi e talafeagai ma le galuega ua tofia ai i latou e le Atua. Ae peitai, po o le a lava le alofagia o se tagata e le lagi, e leai se tasi ua na malamalama atoatoa i le fuafuaga tele o le faaolataga. E leai foi se isi ua malamalama atoatoa i le fuafuaga faalelagi mo le galuega a le Atua, i le vaitaimi ua ia ola ai. E le malamalama atoatoa tagata i fuafuaga a le Atua e uiga i le galuega ua Ia avatu latou te faia; e le mafai foi ona latou faavasegaina vaega eseese uma o le fe’au ua tuuina atu latou te tala’ia i Lona suafa.</p>
	<p class="standard-indented">“E mafai ea ona e maua le Atua i au sa’iliga? E mafai ea ona e malamalama atoatoa i le ona le malosi uma lava?” “Auā o o’u manatu e le o outou manatu, o o’u ala e le o outou ala, ua fetalai mai ai Ieova. Auā e pei ona sili ona maualuga o le lagi i le lalolagi, ua faapea ona sili ona maualuga o o’u ala i o outou ala, ma o’u manatu e sili i o outou manatu.” “O a’u o le Atua, e leai lava se tasi; o le Atua, e leai se ma te tutusa; ou te faaali atu talu mai le amataga, o mea o le a tutupu mai; mai anamuā foi o mea o le a faia.” Iopu 11:7; Isaia 55:8, 9; 46:9, 10.</p>
	<p class="standard-indented">E oo lava foi i le au perofeta o ē na tuua i ai se malamalama faapitoa e le Agaga Paia, latou te lei malamalama atoatoa i le tāua o le faaaliga na <span type="pagebreak" id="calibre_link-341" title="290" class="pagebreak">[290]</span> avatu ia i latou. Na finagalo le Atua ina ia auaua’i le tuuina mai ia i latou o le uiga o ia mea; e tuuina mai i le vaitaimi tonu e mana’omia ai e le fanau a le Atua aoaoga o lo o afifi mai totonu o ia faaaliga.</p>
	<p class="standard-indented">A’o faamatalaina e Peteru le faaolataga e pei ona faaalia mai i le talalelei, na faapea mai o ia, Na tau sa’ili’ili ma su’esu’e le au perofeta i lenei faaolataga, “o e na valo’ia mai le alofa tunoa e oo ia te outou; o ē na su’esu’e ma sa’ili’ili ma le faaeteete po o le a tonu le taimi o tiga ma puapuaga o Keriso, atoa ma le mamalu e mulimuli mai ai, e pei ona valo’ia mai e le Agaga na galue i totonu ia i latou; e lei faaalia nei mea ia i latou mo lo latou lava lelei, a’o i tatou”. 1 Peteru 1:10-12.</p>
	<p class="standard-indented">Peitai, e ui lava e lei malamalama atoatoa le au perofeta i mea na faaalia atu ia i latou, na latou sa’ili’ili ina ia latou maua ave uma o le malamalama na finagalo le Atua Na te faaalia mai. Na latou su’esu’e ma sa’ili’ili ma le faaeteete po o le a tonu le taimi o tiga ma puapuaga o Keriso, e pei ona valo’ia mai e le Agaga na galue i totonu ia i latou. O lo o i ai se lesona i inei mo le fanau Kerisiano a le Atua, o ē aogā tonu i ai valo’aga na tuuina mai e le Atua e ala i Ana auauna. “Na faaalia nei mea i le au perofeta, ina ia latou galulue ai mo i tatou, ae lē mo i latou lava.” Faauta i le au perofeta a le Atua a’o latou “su’esu’e ma sa’ili’ili ma le faaeteete” i faaaliga na tuuina atu ia i latou, mo augatupulaga amuli e lei fananau mai. Ona faatusatusa lea o lo latou ma’elega paia, ma uiga faapaie ma le faalepopole na faaalia i lenei meaalofa a le lagi, e augatupulaga na mulimuli mai. O se a’oa’iga lava lenei mo le toatele o le au faapaie, o ē fiafia i le lalolagi ae faalepopole i mea faaleagaga, o ē ua nonofo faafifilemu ma fai mai e lē mafai ona malamalama se isi i valo’aga.</p>
	<p class="standard-indented">E moni e lē mafai e mafaufau pūmoomoo o tagata ona malamalama i le finagalo paia o le Silisili Ese, pe malamalama atoatoa foi i le faataunuuga o Ana fuafuaga. Ae peitai o le tele o taimi e ala ona latou faanenefu ma lē malamalama i fe’au a le Lagi, ona o lo latou faatalalē po o lo latou faatamala. Ae le gata i lea, e tele taimi e pogisa ai mafaufau o tagata, po o auauna lava foi a le Atua, ona o manatu faaletagata po o uputuu ma aoaoga sese a tagata, ma ua le mafai ai ona latou malamalama atoatoa i aoaoga taūa ua faaalia mai e le Atua i Lana afioga. Na faapena foi le au soo o Keriso e ui lava na latou faatasi ma le Faaola i le tino. Na tumu o latou mafaufau i le talitonuga taatele o lea vaitaimi, e uiga i le afio mai o le Mesia. Na manatu i latou o le Mesia o se tamalii faalelalolagi, o lē o le a Na faaeaina Isaraelu e avea o le malo latou te pulea le lalolagi. O ia mea uma na faigata ai ona latou malamalama i le uiga o fetalaiga a Keriso e faatatau i Ona puapuaga ma Lona maliu.</p>
	<p class="standard-indented">Na auina atu i latou e Keriso ma le fe’au, “Ua oo mai ona po, ua latalata mai le malo o le Atua; inā salamō ia, ma talitonu i le talalelei”. Mareko 1:15. Na faavae lea fe’au i le valo’aga o le Tanielu e 9. Fai mai le agelu e oo atu le 69 vaiaso i le Mesia le Alii. Na faapena ona fiafia ma olioli le au <span type="pagebreak" id="calibre_link-342" title="291" class="pagebreak">[291]</span> soo a’o latou tulimata’i atu i le aso e faatūina ai le malo o le Mesia i Ierusalema, le malo o le a pule aoao i le lalolagi.</p>
	<p class="standard-indented">Na latou folafolaina le fe’au na tuuina atu ia i latou e Keriso, e ui lava latou te lei malamalama i lona uiga moni. Na faavae la latou folafolaga o le Mesia i luga o le Tanielu 9:25; peitai latou te lei vaai i le fuaipu e sosoo ai o lo o ta’u mai ai o le a fasiotia le Mesia. Talu mai lava le taimi na latou fananau ai, sa taula’i atu la latou vaai ma faanaunauga o o latou loto i le mamalu o se malo faalelalolagi. Ua avea lea ma faapogai na tauaso ai o latou mafaufau i mea ua tuuma’oti mai e le valo’aga, ma ua latou le malamalama ai foi i fetalaiga a Keriso.</p>
	<p class="standard-indented">Na latou faia le mea e ao ona fai i lo latou avatua o le valaau o le alofa tunoa i le nuu o Iutaia. Ona oo lea i le taimi na latou manatu ai o le a nofoia e Keriso le nofoalii o Tavita; peitai ua latou vaaia ua pu’eina lo latou Alii ua pei o.se pagota, ua latou sasa ma tauemu ia te Ia, ua latou faasala ia te Ia i le sala o le oti, ma ua latou faasatauro ia te Ia i Kalevario. Na mafatia le au soo i le atuatuvale ma le tiga matuitui, i aso na tōfā ai lo latou Alii i le tuugamau.</p>
	<p class="standard-indented">Na afio mai Keriso i le taimi tonu e pei ona valo’ia mai. Na faataunuuina foi isi valo’aga uma e faatatau i Lona fanau mai. Na faataunuuina le upu o le valo’aga i vaega ta’itasi uma o Lana galuega. Na Ia folafolaina le fe’au o le faaolataga, ma sa i ai le mana i Ana fetalaiga. O ē na faalogo ia te Ia na latou molimau ma ioe o Lana fe’au e mai le lagi. Na faamaonia e le Agaga Paia ma le afioga a le Atua o Ia na auina mai le lagi.</p>
	<p class="standard-indented">Na piimau atu pea le au soo i se alofa le mavae i lo latou Alii pele. Ae peitai na ufitia o latou mafaufau i ni masalosaloga ma le faaletonu. Latou te lei manatua i lea taimi o le faanoanoa, le fetalaiga a Keriso e faatatau i Lona puapuaga ma Lona maliu. Afai o le Mesia moni Iesu le Nasareta, aisea ua latou tigaina ai faapenei i le faavauvau ma faamoemoe ua le taulau? O le fesili lea na faatāugāina o latou loto i itula pogisa o lena Sapati a’o i ai le Faaola i le tuugamau.</p>
	<p class="standard-indented">E ui lava i le pogisa o le agaga faavauvau na ufitia ai le au soo o Iesu, e lei tuulafoa’ia i latou. Fai mai le perofeta, “E ui lava ina ou nofo i le pouliuli, a’o Ieova o lo’u malamalama Ia. ...Na te faaooina a’u i le malamalama, ou te iloa Lana amiotonu”. “Auā o le pouliuli e le pouliuli lava lea ia te oe; e malamalama le po e pei o le ao; e tusa lava ia te oe le pouliuli ma le malamalama.” Na fetalai le Atua: “E alu a’e le malamalama i le pouliuli mo e ua amiotonu”. “Ou te ta’ita’iina ē ua tauaso i le ala sa latou le iloa; ou te aumaia i latou i magaala sa latou le iloa; ou te liua le pouliuli i le malamalama i o latou luma, ma ala pi’opi’o e fai ma ala sa’o; o mea lava ia ou te faia ia te i latou, ou te le lafoa’iina foi i latou.” Mika 7:8, 9; Salamo 139:12; 112:4; Isaia 42:16.</p>
	<p class="standard-indented">Na sa’o vaega ta’itasi uma o le fe’au na folafolaina e le au soo i le suafa <span type="pagebreak" id="calibre_link-343" title="292" class="pagebreak">[292]</span> o le Alii; na tutupu i lea lava taimi nisi o mea na valo’ia mai i le fe’au na latou folafolaina. Na latou folafola atu, “Ua oo i le faa’atoaga o tausaga, ua latalata mai le malo o le Atua”. Na faau’uina Keriso e le Agaga ina ua mae’a Lona papatisoga na faia e Ioane i le Ioritana. Na faia lenei faauuga ina ua atoa le 69 vaiaso o le valo’aga o le Tanielu e 9, le 69 vaiaso lea na fai mai le valo’aga e oo atu i le Mesia le Alii, o le ua Faauuina. Ae le gata i lea, o le malo o le Atua lea sa latou folafolaina ua latalata mai, lenei ua faatūina e ala i le maliu o Keriso. E le o se malo faalelalolagi lenei e pei ona a’oa’oina ai i latou. E le o le malo e faavavau foi lenei e pei ona valo’ia mai i le Tanielu 7:27, le malo e faatūina “pe a tuuina atu i le au paia a le Silisili Ese le malo ma le pule, atoa ma le mamalu o le malo i lalo ifo o le lagi uma”, le malo e faavavau o le a “auauna ma usitai ai ia te Ia o pule uma lava”. Ua faaaogāina i le Tusi Paia le soāfaitau “malo o le Atua” e ta’u mai ai le malo o le alofa tunoa atoa ma le malo o le mamalu. Ua faaiioa mai e Paulo le malo o le alofa tunoa i le Tusi i tagata Eperu. Ua uma ona faatepa i tatou e le aposetolo ia Keriso, le fautua alofa mutimutivale, o le ua “tiga alofa faatasi ma i tatou i o tatou vaivai”, ona fai mai lea o le aposetolo: “O le mea lea ia tatou faalatalata atu ai ma le faamalosi i le nofoalii o le alofa tunoa, ina ia alofaina ai o i tatou, ia maua ai foi le alofa”. Eperu 4:15, 16. O le “nofoalii o le alofa tunoa” o le faatusa lea o le malo o le alofa tunoa, auā o le nofoalii e ta’u mai ai e i ai se malo. Na faaaogāina foi e Keriso i le tele o Ana faataoto le soafaitau “o le malo o le lagi” e ta’u mai ai le galuega a le Agaga Paia i loto o tagata.</p>
	<p class="standard-indented">O le nofoalii foi o le mamalu o le faatusa lea o le malo o le mamalu; ma ua faaiioa mai lea malo ina ua fetalai le Faaola: “Pe a sau le Atali o le tagata i Lona mamalu, ma le au agelu paia uma faatasi ma Ia, ona ti’eti’e ai lea o Ia i Lona nofoalii mamalu; e faapotopotoina foi i Ona luma o nuu uma lava”. Mataio 25:31, 32. O lo o lumana’i pea lenei malo. Faato’ā faatūina lea malo i le taimi o le afio faalua mai o Keriso.</p>
	<p class="standard-indented">Na amatalia taualumaga o le malo o le alofa tunoa ina ua pa’ū le tagata, ina ua faia se fuafuaga mo le faaolataga o le tagata agasala. Ona faaauau ai lea o lea malo e ala i le finagalo o le Atua atoa ma Lana folafolaga; ma o le faatuatua e mafai ai ona avea soo se tasi ma tagatanuu o lea malo. Peitai faato’ā faatūina lenei malo ina ua maliu Keriso. E oo lava i le taimi ina ua amatalia Lana galuega i le lalolagi, na mafai lava ona fulitua le Faaola i le taulaga i Kalevario pe ana mana’o i ai o Ia, ona o le loto ma’a’a ma le agaga le faafetai o tagata. Na gatete le ipu o faanoanoaga i Lona aao i Ketesemane. Ana finagalo i ai le Faaola, na mafai lava foi ona soloi’esea le afutoto nai Ona fofoga ona tia’i ai lea o le fanau a tagata e fano ai i a latou agasala. Ana faia faapea e Keriso, semanū e leai se faaolataga mo le tagata agasala. Peitai ina ua tuuina atu e le Faaola Lona soifua, ma ua Ia alaga ai, “Ua taunuu”, ma ua to Lana mānava, ona faato’ā mautinoa ai lea o le taunuuga o le fuafuaga o le faaolataga. O inā na <span type="pagebreak" id="calibre_link-344" title="293" class="pagebreak">[293]</span> taunuu ai le folafolaga o le faaolataga na faia ia Atamu ma Eva i Etena. O inā na faatūina ai le malo o le alofa tunoa, le malo sa na’o se folafolaga a’o lei maliu le Faaola.</p>
	<p class="standard-indented">Na vā’ai ma le faanoanoa le au soo i le maliu o Keriso; na latou manatu ua malepelepe ai i inā lo latou faamoemoe. Peitai ua avea Lona maliu ma mea ua mautinoa ai o le a faatinoina lo latou faamoemoe. E moni na latou puapuaga ona o faamoemoe ua le taulau; peitai o le maliu o Keriso na avea lea ma taualuga o molimau na faamaonia ai le sa’o o lo latou talitonuga. Na latou faanoanoa ma ua pei o nisi ua leai so latou faamoemoe; peitai na avea le maliu o Keriso o se ki na tatalaina ai le faitoto’a o le faaolataga mo atali uma o Atamu; o le maliu foi o Keriso na taula i ai ma faalagolago i ai le olioli e faavavau o le fanau faamaoni a le Atua i tupulaga uma.</p>
	<p class="standard-indented">Ua oo mai le faataunuuga o le finagalo alofa o le Atua, e ui lava ua lē taulau ai le faamoemoe o le au soo. Na tosina o latou loto ia te Ia ona o le alofa tunoa faalelagi ma le mana o ana aoaoga, auā “e leai ma se isi ua latou faalogo o tautala faapea”. Ae peitai na fefiloi le auro mamā o lo latou alofa mo Iesu, ma uiga leaga o le lotovii ma le naunau i mamalu ma tulaga-tofi. E oo lava i le taimi o le Paseka i le afeafe aupito aluga, le taimi na amata ufitia ai le Faaola i le ao pogisa o Ketesemane, e oo atu lava i lena taimi o “fefinaua’i pea lava le au soo po o ai so latou e sili”. Luka 22:24. E oo atu lava i lea taimi o laualuga lava i o latou mafaufau le nofoalii, ma le palealii, ma le mamalu; ma ua latou tauaso ai i mea ua taatitia mai nei i o latou luma - o le masiasi ma le tiga mafatia i Ketesemane, o le potu faamasino atoa ma le satauro i Kalevario. Na avea lo latou lotovii, ma lo latou naunau mamalu ma ala na latou piimau atu ai i talitonuga sese o lena vaitaimi, ma ua latou le amana’iaina ai fetalaiga a le Faaola e faatatau i le uiga moni o Lona malo, ma Ana fetalaiga e faatatau i Lona puapuaga ma Lona maliu. O ia talitonuga sese na oo mai ai le tofotofoga - o se mea tiga ae na latou mana’omia, ma sa faatagaina e le Atua mo lo latou a’oa’iga. E ui lava na latou le malamalama i le uiga moni o la latou fe’au, e ui lava ua le taulau o latou faamoemoe, ae na latou folafolaina le lapata’iga na tuuina atu ia i latou e le Atua, ma sa finagalo le Atua ina ia tauia lo latou faatuatua ma lo latou usitai. O i latou na tuuina aloa’ia atu i ai le folafolaina i nuu uma o le talalelei matagofie o le toe tu mai o lo latou Alii. Na avea le tofotofoga matuitui na oo ia i latou ma auala na sauniunia lelei ai i latou mo lenei galuega.</p>
	<p class="standard-indented">Ua mavae Lona toe tu mai, ona faaali lea o Iesu i Ona soo i le auala i Emau, “ona faamatala ai lea e Ia ia te i la’ua o mea ua tusia ia te Ia i Tusi uma, na amata mai ia Mose atoa ma le au perofeta uma”. Luka 24:27. Ua faaosofia le fiafia o nei soo. Ua fagua lo la faatuatua. Ua toe fanau mai se faamoemoega fou ia i la’ua a’o le’i faaali atu Iesu ia i la’ua. Na finagalo Iesu ina ia faapupulaina o la mafaufau, ma taula lo la faatuatua i le “upu o <span type="pagebreak" id="calibre_link-345" title="294" class="pagebreak">[294]</span> le valo’aga e sili lona mausali”. Na finagalo o Ia ina ia loloto le alu ifo o a’a o le upu moni i o la mafaufau, e le ona ua faamaonia i Lana molimau, ae ona o faamaoniga maumaututū ua tuuina mai e ala i ata ma faatusa o faiga taulaga i le tulafono a Mose atoa ma valo’aga o le Feagaiga Tuai. Na mana’omia ina ia malamalama lelei le au soo i lo latou faatuatuaga - e le gata mo lo latou lava lelei, ae ina ia mafai ai ona latou tala’ia atu Keriso i le lalolagi. Na faatepa e Iesu nei soo ia “Mose ma le au perofeta uma”, e avea o le laasaga muamua i la latou sauniuniga mo lenei tala’iga. O le ta’utinoga lenā a le Faaola i Lona toe tu mai, ma ua fai lea ma molimau o le tāua ma le aogā o Tusitusiga o le Feagaiga Tuai.</p>
	<p class="standard-indented">Faauta i se liuga uiga ese ua oo i loto o nei soo ina ua la toe vaavaai atu fofoga alofa o lo la Matai! Luka 24:32. Faato’ā la maua atoatoa lea o le na molimau mai i ai Mose i le tulafono, atoa ma le au perofeta. Ua liua nei lo latou fememea’i, lo latou atuatuvale ma le loto momomo, i le savali ma le mautinoa, i le faatuatua ua mausali. O se mea e ofo ai ina ua mavae Lona afio a’e i le lagi, ona “sa le te’a i latou ma le malumalu, sa fai ai a latou viiga ma le faafetai i le Atua”. Na o le maliu faalumaina o le Faaola na iloa e tagata; o le mea lea na latou manatu ai o le a ō atu le au soo ma ni foliga faanoanoa, foliga fememea’i ma le to’ilalo. Peitai na latou vaaia na o le olioli ma foliga o le manumalo. E ma’eu le tāua o le sauniuniga na maua e le au soo mo le galuega ua i o latou luma. Na tofotofoina i latou i le tofotofoga e sili ona faigata e gata mai ai lo latou malosi; na latou vaai i le tu manumalo mai o le afioga a le Atua, i le ituaso na foliga mai ai i le vaai faaletagata ua leai se faamoemoe. O le a nei se mea o le a mafai ona toe faavaivai ai lo latou faatuatua pe faaitiitia ai le malosi o lo latou alofa? Ua latou maua se faamafanafanaga tumau mo taimi o tiga matuitui, ua ia i latou se faamoemoe e “pei o se taula o le agaga, e le matosina ma ua mausali”. Eperu 6:18, 19. Sa latou molimauina le poto ma le mana o le Atua, ma sa latou “mautinoa, e le mafaia e le oti po o le ola, po o agelu, po o alii, po o e malolosi, po o mea i nei ona po, po o mea atali po o le maualuga, po o le loloto, po o se tasi mea na faia”; e le mafaia e nei mea uma ona ave’esea i latou mai “le alofa o le Atua o lo o ia Keriso Iesu”. Ua latou fai mai, “A ua tatou manumalo a’ia’i i nei mea uma lava, ona o Ia ua alofa mai ia te i tatou”. Roma 8:38, 39, 37. “A’o le afioga a le Alii e tumau lea e faavavau lava.” 1Peteru 1:25. “A’o ai ea se na te faasalaina mai? O Keriso o Ia na maliu, a ua toe tu mai o Ia; o lo o i le itu taumatau o le Atua, o lo o fautua foi o Ia mo i tatou.” Roma 8:34.</p>
	<p class="standard-indented">Ua fetalai mai le Alii: “E le mā foi lo’u nuu e faavavau”. Ioelu 2:26. “E afe ane le tagi i le afiafi, a’o le alaga fiafia i le taeao.” Salamo 30:5. E i ai faigata ma puapuaga, atoa ma le oti faamaturo o le a faafeagai ma le au soo i la latou galuega, e pei lava ona feagai ai ma lo latou Matai. Peitai, faamata o le a tuua e lenei au soo le galuega o le talalelei, ma le “pale o le amiotonu” latou te maua i Lona toe afio mai, ona o le mamalu o se <span type="pagebreak" id="calibre_link-346" title="295" class="pagebreak">[295]</span> nofoalii faalelalolagi - le nofoalii lea na taula’i i ai lo latou faamoemoe i se vaitaimi ua mavae? Faamata o le a latou sa’ili pea i ia mamalu a ua latou feiloa’i ma le Faaola i le aso o Lona toe tu mai, ma mu ai o latou loto a’o latou faalogo i Ana fetalaiga? Faamata o le a latou sa’ilia pea ia mamalu a ua latou vaai i Lona ao ma Ona aao na faamomomoina mo i latou? Faamata o le a latou sa’ilia pea ia mamalu a ua ta’ita’ia i latou e Iesu sei oo i Petania a’o lumana’i ai Lona afio a’e i le lagi, ona sisii a’e lea o Ona aao ma faamanuia ia i latou, ma fetalai atu ia i latou, “O atu ia outou i le lalolagi uma, inā tala’i atu ai le talalelei”, ona toe fetalai atu lea, “Faauta foi ou te ia te outou i aso uma lava”? Faamata o le a latou sa’ilia pea ia mamalu ma tuua ai le galuega o le talalelei a ua afio ifo le Agaga Paia i le Aso Penetekoso, ma ua latou maua ai le mana mai lugā, ma ua olioli ai le au faatuatua ona o le faamafanafanaga mai lo latou Alii ua afio a’e nei i le lagi? Ua tuuina atu e le Atua ia i latou le avanoa o le mafutaga faatasi ma Ia i Ona tigā, le mafutaga faatasi ma Ia i Lona olioli. O le olioli lea e maua i le aumaia o atalii e toatele i le manuia, o se olioli e le mafaamatalaina, o se mamalu e matuā silisili ese, e oo i le faavavau. Fai mai Paulo o le puapuaga māmāsagia o le taimi nei e vave ona mavae, ma e le mafai ona faatusaina ma le manuia atali.</p>
	<p class="standard-indented">Na foliga tutusa le folafolaina e le au soo o le “talalelei o le malo” i le ulua’i afio mai o Keriso, ma le folafolaina o le fe’au o le afio faalua mai i le vaitaimi o Viliamu Mila. Pei lava ona o atu le au soo ma folafola atu, “Ua oo mai le ituaso, ua latalata mai le malo o le Atua”, na faapena foi ona o atu Mila ma ana uo ma ua latou ta’u atu ua lata mai le i’uga o le vaegataimi faavalo’aga aupito umi i le Tusi Paia, ua lata mai le faamasinoga ma le to’asa o le Atua, ma ua lata ona faatūina o le malo e faavavau. Na faavae le fe’au a le au soo i luga o le 70 vaiaso o le valo’aga o le Tanielu e 9. Na folafolaina e Mila ma ana uo le taimi e muta ai le 2300 aso o le valo’aga o le Tanielu 8:14, ma o le 70 vaiaso o se vaega o le 2300 aso. Na faavae nei fe’au e lua i luga o le faataunuuga o vaega eseese o le valo’aga e tasi.</p>
	<p class="standard-indented">E lei malamalama atoatoa le au soo i le uiga moni o le fe’au na latou folafolaina. E lei malamalama foi Mila ma ana uo i le uiga moni o le fe’au na latou tau’aveina. Ua leva ona mautu aoaoga sese i totonu o le ekalesia, ma ua avea lea ma mea na faigata ai ona latou maua le uiga sa’o o se tasi o vaega tāua o le valo’aga. Na faapena ona latou folafolaina o le fe’au na tuuina atu e le Atua latou te avatu i le lalolagi. Peitai o lo latou le malamalama tonu i le uiga moni o lea fe’au, o le pogai lea na oo ai le mafatia tele ia i latou ina ua le taunuu lo latou faamoemoe.</p>
	<p class="standard-indented">“Seia atoa afiafi ma taeao e lua afe ma le tolu o selau, ona faapaiaina ai lea o le malumalu.” Tanielu 8:14. Na talia e Mila le talitonuga taatele i lea vaitaimi e faapea o le malumalu o le lalolagi lea, ma o le pogai lea na ia talitonu ai o le faamamāina o le malumalu o le faamamāina lea o le <span type="pagebreak" id="calibre_link-347" title="296" class="pagebreak">[296]</span> lalolagi i le afi pe a afio mai Iesu. Na maua loa e Mila le tausaga faai’u o le 2300 aso, na faapena loa ona manatu o ia o le tausaga tonu lea e toe afio mai Iesu. Na pogai lona sese ona ua ia talia le talitonuga taatele o lena vaitaimi e faatatau i le uiga o le malumalu.</p>
	<p class="standard-indented">O le faamamāina o le malumalu o le sauniga faai’u lea o le tausaga, na faia e le faitaulaga sili i le vaitaimi o faiga taulaga i lalo ifo o le tulafono a Mose. O ia faiga taulaga o se ata lea o le taulaga a Keriso atoa ma Lana galuega faafaitaulaga. O le faamamāina o le malumalu o le sauniga faai’u lea o le galuega o le togiola - o le taimi lea e ave’esea ai le agasala mai le nuu o Isaraelu. O le ata lava foi lea o le sauniga faai’u i le galuega a lo tatou Faitaulaga Sili i le lagi - o le taimi lea e ave’esea ai pe soloi’esea ai agasala a Lona nuu, agasala sa faamaumauina i tusi a le lagi. O lea galuega e aofia ai se su’esu’ega, po o se galuega o le faamasinoga; ma o le galuega mulimuli lea e fai ona afio mai loa lea o Keriso i ao o le lagi i le mana ma le mamalu tele. E 00 atu i lea taimi ua mae’a ona faia o faai’uga o le faamasinoga mo tagata ta’ito’atasi. Na fetalai mai Iesu: “Ua ia te a’u foi le taui, ou te taui ta’itasi atu ai e tusa ma lana amio ua fai”. Faaaliga 22:12. O le faamasinoga lea o lo o folafola mai i le fe’au a le ulua’i agelu i le Faaaliga 14:7: “Ia outou matata’u i le Atua, ma avatu ia te Ia le viiga; auā ua 00 mai le ituaso o Lana faamasinoga”.</p>
	<p class="standard-indented">O e na folafolaina lenei fe’au o le lapata’iga, na latou avatua le fe’au sa’o i le taimi sa’o. Peitai e pei lava ona fai atu le au soo, “Ua 00 mai le ituaso, ma ua latalata mai le malo o le Atua”, ae latou te lei iloa o lo o valo’ia mai le maliu o le Mesia i lea lava mata’upu; na faapena foi ona folafola atu e Mila ma ana uo le fe’au e tusa ai ma le Tanielu 8:14 ma le Faaaliga 14, ae latou te lei iloa o lo o i ai ma isi fe’au i le mataupu e 14 o le Faaaliga, fe’au e ao ona folafolaina a’o lumana’i ai le afio mai o le Alii. Na sese le au soo i le uiga o le malo e faatūina i le faai’uga o le 70 vaiaso; na sese Mila ma ana uo i le uiga o le mea o le a tupu i le faai’uga o aso e 2300. Na talia e le au soo talitonuga sese na taatele i lena vaitaimi - talitonuga na tauaso ai o latou mafaufau i le upu moni. Na faapena foi i le vaitaimi o Mila ma ana uo. Na usitai le au soo i le finagalo o le Atua ina ua latou folafolaina le fe’au e pei ona Ia finagalo i ai. Na faapena foi Mila ma e na talitonu i le toe afio mai. Na mafatia tele le au soo i faamoemoega le taulau talu ai lo latou le malamalama atoatoa i le uiga o la latou fe’au. Na faapena foi i le vaitaimi o Mila ma e na talitonu i le toe afio mai.</p>
	<p class="standard-indented">Ae ui lava latou te lei malamalama i le uiga o la latou fe’au, na faataunuuina lava le finagalo alofa o le Atua e ala i le folafolaga o le fe’au o le lapata’iga. Ua lata mai le aso tele, ma o le finagalo o le Atua na 00 mai ai i tagata le tofotofoga e uiga i le taimi tonu o le afio mai, ina ia faailoa atu ai ia i latou le mea moni na i o latou loto. Na fuafuaina le fe’au ina ia tofotofoina ma faamamāina ai le ekalesia. O le a avea le tofotofoga ma auala latou te iloa ai po o gafea tonu o i ai o latou loto - po o le <span type="pagebreak" id="calibre_link-348" title="297" class="pagebreak">[297]</span> lalolagi, po o Keriso ma le lagi. Ua latou fai mai latou te alolofa i le Faaola; o le a iloa nei la pe faamaoni lo latou alofa. Faamata ua latou sauni e fulitua i o latou faamoemoega ma moomooga faalelalolagi? Faamata ua latou sauni atu ma le fiafia mo le afio mai o lo latou Alii? Na fuafuaina le fe’au ina ia faaali atu ai i tagata le tulaga moni ua i ai o latou olaga faaleagaga. Na tuuina atu lea fe’au i Lona alofa, ina ia fagua ai tagata latou te sa’ili i le Alii i le loto maulalo ma le salamō.</p>
	<p class="standard-indented">Na latou mafatia i faamoemoega le taulau ona o lo latou lava le malamalama i le fe’au na latou folafolaina; peitai na liliu e le Atua lea sese ina ia maua mai ai se mea lelei. O le a avea lea ma ala e tofotofoina ai le faamaoni o ē na fai mai ua latou talia le lapata’iga. Faamata o le a avea lo latou le fiafia ma mea o le a latou lafoa’i ai lo latou talitonuga i le Atua ma Lana afioga? Pe faamata o le a avea lea mafatiaga ma faapogai o le a latou sa’ili’ili ai i le agaga faamaulalo ma talosaga, po o gafea tonu ua latou sese ai i la latou faauigaga o le valo’aga? Faamata e toafia na usitai i le fe’au o le lapata’iga ona o lo latou fefefe i mea o le a oo mai, po o le liua foi ona o ta’a’iga? Faamata e toafia na liua faa’afa’afa ae leai so latou talitonuga faamaoni? E afe ma afe na latou fai mai ua latou fia vaai i le faaali mai o le Alii. Afai e tofotofoina i latou i tauemuga ma le faalumaina i le lalolagi, afai e tofotofoina i latou i le faatuai mai o le Alii atoa ma faamoemoega le taulau, faamata o le a latou lafoa’i lo latou faatuatua? Faamata o le a latou lafoa’i upu moni e tele ua manino ona faailoa mai i le afioga a le Atua ona o se aoaoga ua latou faanenefu ai ma ua oo mai ai ia i latou le mafatia i faamoemoega ua le taunuu?</p>
	<p class="standard-indented">O le tofotofoga lenei o le a aliali a’e ai le faamaoni o ē na usitai ma le faatuatua, i mea na latou talitonu ua a’oa’o mai e le Agaga o le Atua ma Lana afioga. O le a latou maua ai se aogā, se aoga latou te le mafai ona maua i se isi lava auala; o le a latou iloa ai le leaga o lo latou talitonu i aoaoga ma faamatalaga a tagata, ae faagalo ai le avea o le Tusi Paia o lona lava faamatala’upu. O le a avea le fememea’i ma lo latou mafatia, ma mea o le a iloa tonu ai e le fanau faatuatua lo latou sese. O le a avea lea ma ala o le a latou saga sa’ili au’ili’ili atu ai i le upu o le valo’aga. O le a latou iloa ai e ao ona latou su’esu’e ma sa’ili’ili ma le faaeteete i faavae o lo latou talitonuga, ae lafoa’i isi mea uma e le faavaeina i le upu moni o le Tusi Paia, tusa lava po o le a le toatele o e talitonu i ai.</p>
	<p class="standard-indented">E pei lava ona oo i le au soo, na faapena foi ona oo i lenei au faatuatua o mea na pogisa i o latou mafaufau i le itula o le tofotofoga, na faamaninoina mulimuli ane. Ana latou malamalama i le finagalo o le Atua, semanū latou te iloa o lo o faataunuuina lava Lona finagalo alofa mo i latou, e ui lava e i ai puapuaga e tutupu mai ona o o latou sese. Latou te iloa ai foi i lenei tofotofoga, o Ia o se Atua alofa mutimutivale, e alofa fua; o Ona ala foi “o ala o le alofa ma le faamaoni i e ua tausi i Lana feagaiga ma Ana tulafono”. <span type="pagebreak" id="calibre_link-349" title="298" class="pagebreak">[298]</span>  <span type="pagebreak" id="calibre_link-350" title="299" class="pagebreak">[299]</span> </p>
</div>
</div>


<div class="calibre1" id="calibre_link-23">
<div class="chapter" id="calibre_link-641">
	<h2 class="chapterhead">Mataupu 20&mdash;O Se Fafagu Faaleagaga I Le Lalolagi</h2>
	<p class="standard-indented">Olo o valo’ia mai i le fe’au a le ulua’i agelu o le Faaaliga 14 se fafagu faaleagaga i le lalolagi a’o folafolaina le afio mai o Keriso ua lata mai. Na vaaia se agelu o lo o “lele i le taulotoa’iga o le lagi, ua ia te ia le talalelei e faavavau e folafola atu i e nonofo i le lalolagi i atunuu uma, ma itu’aiga ma gagana eseese ma nuu”. Fai mai le fe’au na ia alagaina ma le leotele, “Ia outou matata’u i le Atua ma avatu ia te Ia le viiga, auā ua oo mai le ituaso o Lana faamasinoga; ma ia outou ifo i lē na faia le lagi, ma le fanua, ma le sami atoa ma puna o vai”. Fuaiupu 6, 7.</p>
	<p class="standard-indented">O le a le uiga o le agelu ua ia alagaina lenei fe’au? O le finagalo poto o le Atua na faaaogaina ai le mamā, ma le mamalu, ma le mana o le agelu e fai ma faatusa o uiga lelei uma o le galuega o le a faataunuuina ona o lenei fe’au, faapea ma le mana ma le mamalu o le a faafeaoina lenei galuega. O le lele a le agelu “i le taulotoa’iga o le lagi”, o le “leotele” na alagaina ai le fe’au, ma lona tala’iina atu i “e nonofo i le lalolagi - i atunuu uma, ma itu’aiga ma gagana eseese ma nuu”, o le faatusa lava lea o le televave o le alu atu o lenei fe’au i le lalolagi atoa.</p>
	<p class="standard-indented">O lo o faailoa mai foi le taimi o le a alagaina ai lenei fe’au. Ua ta’u mai o lenei fe’au o se vaega o le “talalelei e faavavau”; o le a alagaina ai le amataga o le faamasinoga. Na folafolaina le fe’au o le faaolataga i augatupulaga uma; peitai o lenei fe’au o se vaega lea o le talalelei faato’ā alagaina i aso e gata ai, auā o le vaitaimi tonu lea e sa’o ai le faaupuga “ua oo mai le itula o le faamasinoga”. Ua faailoa mai i le valo’aga se faasologa o mea tutupu, sei oo atu lava i le amataga o le faamasinoga. Ua manino lea faasologa i le tusi o Tanielu. Peitai na faatonuina Tanielu e tapunia ma faamaufaailogaina “seia oo i ona po o le iuga”, le vaega o lana valo’aga lea e faasino tonu i le iuga. E le mafai ona alagaina se fe’au e faatatau i le faamasinoga sei vagana ua tatou aulia lea vaegataimi, auā e faalagolago lea fe’au i le faataunuuina o nei valo’aga. Peitai a oo loa i le taimi o le i’uga, fai mai le perofeta, “e fetaufetulia’i tagata e toatele, e tuputele foi le malamalama”. Tanielu 12:4.</p>
	<p class="standard-indented">Na lapata’iina e Paulo le ekalesia e ’aua latou te vaavaai mo le afio mai <span type="pagebreak" id="calibre_link-351" title="300" class="pagebreak">[300]</span> o Keriso i lenā vaitaimi. Fai mai Paulo, “Auā e lē oo mai lenā aso seia mua’i ona taunuu o le tete’a ese, ma ia faaalia mai o le tagata o le agasala”. 2 Tesalonia 2:3. Faato’ā mafai ona tatou vaavaai mo le afio mai o Keriso, pe a mavae le taimi o le lūlūga ma le pa’u’ū ese o le to’atele, atoa ma le vaitaimi umi o le nofoa’iga a le “tagata o le agasala”. O le “tagata o le agasala”, po o le “mealilo a le amioleaga”, po o le “tagata o le malaia”, o ia faaupuga uma e faatatau i le pule faapope, le pule lea ua valo’ia mai o le a faaauau lana nofoa’iga mo le 1260 tausaga. Na faai’uina lea vaegataimi i le tausaga 1798. O lona uiga e le mafai ona faataunuuina le afio mai o Keriso a’o lumana’i ai lea tausaga. Na tā aofa’i uma e Paulo i lana lapata’iga le vaitaimi atoa o le ekalesia Kerisiano sei oo i le tausaga 1798. O lona uiga faato’a mafai ona alagaina le fe’au o le toe afio mai o Keriso pe a oo i lea aso.</p>
	<p class="standard-indented">E lei i ai se fe’au faapea na folafolaina i augatupulaga ua mavae. E lei folafolaina e Paulo lea fe’au; na ia faatepa ona uso i se taimi mamao i le lumana’i e afio mai ai le Alii. E lei folafolaina foi e failauga o le galuega o le Toe Fuata’iga lea fe’au. Na manatu Luteru a itiiti mai o le 300 tausaga faato’ā oo lea i le faamasinoga mai le vaitaimi na ia soifua ai. Peitai talu mai le tausaga 1798, ua talaia faamaufaailoga o le tusi o Tanielu, ma ua tuputele foi le malamalama i valo’aga, ma e toatele ua latou folafolaina le fe’au o le faamasinoga ua latalata mai.</p>
	<p class="standard-indented">Pei lava o le galuega o le Toe Fuata’iga i lona 16 o senituri, na faapea foi le taufai amata faatasi o le folafolaina o le fe’au o le toe afio mai i atunuu Kerisiano eseese i le taimi e tasi. Na ta’ita’ia e le Atua ni tagata fiafia i le tatalo, ni tagata o le faatuatua i Europa ma Amerika latou te su’esu’eina valo’aga. Na latou vaavaai i le faasologa o valo’aga ua taunuu, ona latou talitonu ai lea ua lata tele mai le i’uga o mea uma. Na i ai ni vaega eseese o tagata Kerisiano i lea atunuu ma lea atunuu na latou su’esu’e i le Tusi Paia, na o le Tusi Paia lava, ma ua faapena ona latou talitonu ai ua lata le afio mai o le Faaola.</p>
	<p class="standard-indented">O le tausaga 1821, tusa lea o le tolu tausaga talu ona folafolaina e Mila valo’aga o le amataga o le faamasinoga, o le tausaga lea na amatalia ai e Iosefa Ufi le folafolaina o le afio mai o Iesu ua lata mai; o Ufi lea na faaigoaina o “le misionare i le lalolagi”. Na fanau Ufi i Siamani a’o ona mātua o ni tagata Iutaia; o lona tama o se rapi. Na talitonu Ufi i le moni o aoaoga faaKerisiano a’o itiiti lava o ia. Na ia te ia se mafaufau ma’ati, se mafaufau fiailoa. Na ia faalogo ma le fiailoa a’o fai talanoaga a tagata Iutaia i lea aso ma lea aso i lo latou fale, e uiga i moomooga ma faamoemoega o o latou tagata, faapea le mamalu o le Mesia o le a afio mai, atoa ma le toe faafoisia ai tagata Iutaia i lo latou nuu. Na faalogo Ufi i se tasi aso o ta’ua le igoa o Iesu le Nasareta, ona ia fesili lea po o ai lea tagata. Fai mai le tali na avatu ia te ia, “O se tagata Iutaia e sili le maoa’e o ana taleni ma ona agavaa. Peitai na ia fai mai o Ia o le Mesia; o le mea <span type="pagebreak" id="calibre_link-352" title="301" class="pagebreak">[301]</span> lenā na ave ai i ai le salaoti e le fono a Iutaia”. Ua toe fai le fesili a Ufi, “Aisea? Ua faatafunaina Ierusalema pe leai? A’o le a le mea ua tatou nonofo ai i lenei atunuu ese?” Fai mai le tamā: “Ona ua fasiotia e tagata Iutaia le au perofeta”. Na oso a’e ai le fesili i le mafaufau o le tamaitiiti o Ufi, “Atonu o se perofeta foi Iesu, ma ua fasiotia o ia e tagata Iutaia ae leai sana agasala”. Na malosi mai pea lea manatu ia Ufi. Na faasā o ia ona ulu i se falesa o tagata Kerisiano; peitai o lona fia faalogo tele i le tala ia Iesu na le mafai ai ona taofia lona alu ma tūtū i fafo o falesa Kerisiano ma faalogologo ai i a latou lauga. (Travels and Adventures of the Rev. Joseph Wolff, vol. 1, p. 6.)</p>
	<p class="standard-indented">Na alu Ufi i se tasi aso ina ua fitu ona tausaga, ua gugutu i se toeaina Kerisiano na latou tua’oi ma ta’u i ai le lumana’i manumalo o Isaraelu pe a afio mai le Mesia. Fai mai le toeaina, “Talofa e, se’i o’u ta’u atua ia te oe le Mesia moni. O Iesu le Nasareta le Mesia moni, a’o ou tua’ā na latou faasatauroina Iesu e pei lava ona latou fasiotia le au perofeta. A ’e alu i lo tou fale ona ē faitau lea i le mata’upu e 53 o le Isaia; o inā e te talitonu ai o Iesu Keriso o le Alo o le Atua. (Ibid., vol. 1, p. 7.) Na vave lava ona oo ifo le talitonu ia te ia. Na alu i lo latou fale ma faitau i le Isaia 53 ma manatunatu pe mata na faataunuuina nei mea uma ia Iesu le Nasareta. Faamata e sa’o upu a le toeaina Kerisiano? Na fesili Ufi i lona tamā mo se faamalamalama’aga o lenei valo’aga ae na fetaui ma foliga le fiafia o lona tamā ae aunoa ma se upu. E lei toe tā’ua lava e Ufi lea mata’upu. Peitai na avea lea ma mea na atili ai lona fia iloa o nisi mea e uiga i le ekalesia Kerisiano.</p>
	<p class="standard-indented">O le malamalama na fia maua e Ufi, sa natia faalelei mai ia te ia e lo latou aiga Iutaia. Peitai o le sefulu-tasi o ona tausaga na ia tuua ai loa lo latou aiga ae alu i le lalolagi e su’e se a’oga e a’oga ai, ma filifili sana lotu, atoa ma sana galuega. Na maua sona aiga mo sina vaitaimi i nisi o tagata latou te aiga; peitai na le umi ae tuli o ia ona o ona talitonuga. Na faapena ona alu ai loa na o ia, ua leai sana tupe, ma ua nofo i ni tagata ese na te le masani ai. Soo se mea na ia alu i ai na faaauau pea lava ana su’esu’ega; sa maua si ana fasi tupe e ala i lona galue o se faia’oga i le gagana Eperu. O sona faia’oga Katoliko na i’u ai ina talia e ia le lotu Katoliko, ma ua tonu ai loa ia te ia o le a avea o ia o se misionare i ona lava tagata. Ua mavae ni nai tausaga ona alu ai loa lea o ia ma lenei faamoemoe e a’oga i Roma, i le Kolisi mo le faalauteleina o mata’upu faapope. O lona tautala sa’o ma lona le faalagolago i se isi mo ona manatu, o mea ia na le umi ai ae faaigoa o ia o se a’oa’o o tala’iga sese. Na ia le fefe i lona osofa’ia o amioga le sa’o i totonu o le ekalesia, ma sa ia faaiioa atu le mana’oga o le ekalesia mo se toe fuata’iga. O le vaitaimi muamua na fai faapitoa ai o ia e ta’ita’i o le Kolisi, peitai ua mavae se vaitaimi ona ave’esea loa lea o ia ma Roma. Na ia fealua’i i aai eseese a’o matauina lelei ona ala uma e le ekalesia; e lei mavae se taimi umi ae iloa e le ekalesia latou te le mafai <span type="pagebreak" id="calibre_link-353" title="302" class="pagebreak">[302]</span> ona taofia Ufi i lalo o le pologa o mea faa-Roma. Fai mai la latou tala o lenei tagata o Ufi o se tagata ua le mafai i ai se fofō, ma sa tuua loa o ia i lana faitalia e alu i le mea e fia alu i ai. Ua alu loa o ia i Egelani; ua ia talia le faatuatuaga a tagata Porotesano, ma ua lotu i le Lotu Egelani. Ua mae’a tausaga e lua o fai ni ana su’esu’ega, ona sauni ai loa lea o ia mo le amataga o lana galuega i le tausaga 1821.</p>
	<p class="standard-indented">Na talia e Ufi le aoaoga o le ulua’i afio mai o Keriso o Ia “o le Tagata Faanoanoa, ua masani foi ma le tigā”; peitai na ia vaaia o lo o faailoa manino mai foi e valo’aga Lona toe afio mai i le mana ma le mamalu tele. Na ia taumafai na te ta’ita’ia ona tagata ia Iesu le Nasareta, o lē na Folafolaina Mai; na ia faatepa foi o latou mata ia Iesu i lona ulua’i afio mai i le ala maulalo e avea ma taulaga mo agasala a tagata. Peitai na ia a’oa’oina foi i latou e uiga i Lona afio faalua mai, o Ia o le Tupu, o Ia o le Faaola.</p>
	<p class="standard-indented">Fai mai lana faamatalaga, “O Iesu le Nasareta, o Ia o le Mesia moni; o lē na tu’ia i fao Ona aao; o lē na aumaia e pei o se tamai mamoe e fasia; o le Tagata o le Faanoanoa, ua masani foi ma le tigā; o lē na afio mai ina ua ave’esea le tootoo mai ia Iuta ma ua ave’esea foi lana pule e fai ai tulafono - o Iesu lea o le a toe afio mai i ao o le lagi, ma le pu a le Agelu sili”. (Joseph Wolff, Researches and Missionary Labors, p. 62) “O le a tu foi o Ia i le Mauga o Olive; o le pule foi sa tuuina ia Atamu a ua mamulu ese ma ona lima, o le a avatua lea pule ia Iesu. O le a avea o Ia ma tupu i le lalolagi atoa. O le a le toe i ai se oi ma se tiga i le foafoaga a le Atua, ae o le a faalogoina pese o le viiga ma le faafetai. O le a toe tutū mai foi ē na maliliu o ia Keriso pe a afio mai o Ia i le mamalu ma le mana o Lona Tamā. 1 Tesalonia 4:16; 1 Korinito 15:32. Ua faaigoa e le au Kerisiano lenei mea o le ulua’i toe tu. O le a suia foi le uiga o meaola na faia e le Atua (Isaia 11:6-9), ma o le a latou usitai uma ia Iesu (Salamo 8.) O le a i ai le filemu i le lalolagi uma. O le a silasila mai le Atua i le lalolagi ma fetalai mai, ’Faauta, ua matuā lelei lava’.” (Journal of the Rev. Joseph Wolff, pp. 378, 379; 294.)</p>
	<p class="standard-indented">Na talitonu Ufi ua lata le afio mai o le Alii; e lei vavamamao le taimi na ia manatu o le a afio mai ai Iesu, ma le taimi na talitonu i ai Mila. Na tali nisi ia Ufi ma fai i ai, “E le iloa e se tasi lea aso ma le ituaso”, ma e le finagalo foi le Atua ina ia tatou iloa se mea e uiga i le latalata mai o le toe afio mai. Fai mai le tali a Ufi: “Na fetalai mai ea le Atua e le tatau ona tatou iloa lea aso ma lea ituaso? E lei tuuina mai ea e le Atua faailoga tatou te iloa ai ua lata mai lea aso, e pei ona tatou iloa ua lata mai le tau mafanafana pe a tatou vaai ua tutupu lau o le mati? Mataio 24:32. O se mea lē tatau ea lo tatou iloa o lea vaitaimi, a’o Ia lava na Ia fetalai mai ina ia tatou faitau i le tusi o Tanielu ma malamalama i ai? Fai mai le Tanielu o ia upu o le a tapunia seia oo i aso o le iuga, ma e toatele o le a fetaufetulia’i (o le uiga o lea faaupuga i le gagana Eperu o le vaavaai ma <span type="pagebreak" id="calibre_link-354" title="303" class="pagebreak">[303]</span> su’esu’e ma mafaufau i le taimi ma valo’aga), ma o le a tuputele foi le malamalama (malamalama e uiga i valo’aga.) Tanielu 12:4. E lei fetalai mai le Alii faapea e leiloa e se tasi ua lata mai le taimi o Lona afio mai; na fetalai mai Iesu o le aso tonu ma le itula o Lona afio mai e le iloa e se tasi. O lona uiga ua fetalai mai Iesu, e lava faailoga o le a tuuina mai tatou te iloa ai ua lata mai o Ia, ina ia tatou sauniuni ai mo Lona toe afio mai, e pei ona saunia e Noa le vaa.” (Wolff, Researches and Missionary Labors, pp. 404, 405.)</p>
	<p class="standard-indented">Fai mai le faamatalaga a Ufi e uiga i le auala taatele na faamatalaina ai e le toatele le Tusi Paia: “O le toatele o le au Kerisiano ua latou liliu ese mai le upu manino a le Tusi Paia, a ua latou liliu i mea faataulaitu ma mea faauiga-lua a tagata Puta. E talitonu tagata Puta o le lumana’i fiafia o le fanau a tagata e maua lea i le feoa’i i le vanimonimo. Ou te matea a faitau tagata Puta i le upu Iutaia ona latou faauigaina lea o tagata o nuu ese; ae a latou faitau ia Ierusalema ou te matea o lo latou malamalama’aga o le ekalesia; ae a ta’u mai le eleele o lona uiga o le vanimonimo ia i latou; ae a ta’ua le afio mai o le Alii, ou te matea latou te faauiga lea mea o le au’iluma o sosaiete faamisionare; a’o le o atu i luga o le mauga o le fale o le Alii, o le faatusa lea o le faatasiga tele a tagata Metotisi” (Journal of the Rev. Joseph Wolff, p. 96.)</p>
	<p class="standard-indented">E tele ni atunuu na fealua’i ai Ufi i le 24 tausaga mai le 1821 sei oo i le 1845. Na alu i Aferika - o inā na asiasi ai i Aikupito ma Apisinia; na fealua’i i Asia, faapea Palesitina, o Suria, o Peresia, o Pokara ma Initia. Na asiasi foi i le Iunaite Setete, ma sa afe ma lauga i le motu o Sena Elena. O Aokuso o le 1837 na taunuu ai Ufi i le aai o Niu Ioka. Ua mae’a lana lauga i lena aai ona faasolo lauga lea o ia i aai o Filatelefaia ma Patimoa ma Uosigitone. Fai mai lana tala, “O Uosigitone na faatūina ai se lafo e Ioane Atamu (o ia lea sa Peresitene i Amerika i se taimi ua te’a), ma sa tasi le leo o le Maota ina ia faatagaina a’u ou te faaaogaina le Potu Tele o le Maota mo sa’u tautalaga. Na faamamaluina lea sauniga i le taeao o le Aso Toona’i ona sa faatasi mai i ai le mamalu o sui uma o le Maota, faapea ma le epikopo o le Setete o Vesine (Virginia); na i ai foi le aufailotu faapea le mamalu o le lautele o tagata o le aai o Uosigitone. O le faaaloalo foi lea na aumaia ia te a’u e le faigamalo o le Setete o Niu Tiesi (New Jersey) faapea ma le Setete o Penisiveine (Pennsylvania.) O inā na fai ai a’u tautalaga e faatatau i a’u su’esu’ega na fai i Asia, faapea ma le mata’upu i le faatūina o le malo o Keriso”. (Ibid., pp. 398, 399.)</p>
	<p class="standard-indented">Na fealua’i Ufi i nisi o atunuu pito sili ona sauā ma le faapaupau ae aunoa ma sona puipuiga mai se malo o Europa; e tele ni faigata ma ni faafitauli na ono lamatia ai lona ola. Na fue o ia i laau ma faaogea, na faatauina o ia o se pologa, na faatolu ona tuu i ai le salaoti. Na oo o ia i lima o le au faomea; sa toetoe lava foi oti o ia i le matelāina i le fiainu. O se tasi o taimi na fao uma ai ana mea, ona sopo ai lea na o ia i le selau ma <span type="pagebreak" id="calibre_link-355" title="304" class="pagebreak">[304]</span> selau o maila i luga o mauga e aunoa ma sona seevae, a’o le vaitaimi tonu lea o le matuitui o le tau mālūlū; na sasa i ona mata le pa’ū ifo o le kiona, ma ua pepē ona vae ona o le eleele ua liu aisa.</p>
	<p class="standard-indented">Na lapata’iina o ia i lona alu e aunoa ma sana auupega i nuu o tagata fe’ai ma le faapaupau. Fai mai lana tali, “E i ai a’u auupega - o le tatalo, o lo’u ma’elegā mo Keriso, ma lo’u talitonu i Lana fesoasoani. Ae le gata i lea, ua i lo’u loto le alofa o le Atua mo o’u tuā’oi, a ua i ai Lana afioga i lo’u lima”. Na ia fe’avea’ia le Tusi Paia Eperu faapea ma le Tusi Paia i le gagana Peretania i soo se mea na ia fealua’i ai. Fai mai lana tala e uiga i se tasi o ana toe malaga, “Na tatala pea lava le Tusi Paia i lo’u lima. Na ou talitonu o le Tusi Paia o lo’u malosi lea; o lona malosi o le a ou maua ai le ola”. (W H D Adams, In Perils Oft, pp. 192, 201.)</p>
	<p class="standard-indented">Na faapena ona onosa’i pea o Ufi i lana galuega sei oo ina ua avatua le fe’au o le faamasinoga i le vaega tele o le lalolagi ainā i lea vaitaimi. Na ia tufaina atu le afioga a le Atua i tagata Iutaia, tagata Take, tagata Lotu Pāsi i Initia, tagata lotu Hinitū i Initia, ma le toatele o isi itu’aiga eseese. Na tufa i ai e Ufi le Tusi Paia i a latou lava gagana, ma ia folafola atu i ai le afio mai o le Mesia.</p>
	<p class="standard-indented">A’o ia fealua’i i Pokara, na ia tau ane i ni tagata māotua o ē na taofi ua lata le afio mai o le Alii. Fai mai lana tala “e i ai se tusi a tagata Arapi o le atunuu o Iemeni e ta’ua o le Seera. O lo o ta’ua i lea tusi le afio faalua mai o Keriso atoa ma Lana nofoa’iga i le lagi, ma o lo o tulimata’i nei tagata i ni mea tetele o le a tutupu i le tausaga 1840”. “E ono aso o o’u nofo i le fanauga a Rakapa i Iemeni. O nei tagata e le inu uaina, e le totō ni a latou tovine pe lūlū ni fatu totō ae nonofo i fale’ie. O lo o latou manatua lava le toeaina o Ionatapa le atali o Rakapa. Na ou maua ai foi i le nuu lava lenei nisi o le fanauga a Isaraelu, mai le itu’aiga o Tanu. O lo o latou faatali faatasi ma le fanauga a Rakapa mo le afio mai o le Mesia i ao o le lagi, ma ua latou talitonu ua lata Lona afio mai.” (Journal of the Rev. Joseph Wolff, pp. 377, 389.)</p>
	<p class="standard-indented">Na maua foi e se tasi misionare ni tagata e talitonu i le afio mai o le Mesia i le nuu o Tatari. Na fesili se patele Tatari i le misionare po o afea le toe afio mai o Keriso. Na ofo lenei patele ina ua tali atu le misionare na te leiloa lea mea a’o ia o le failauga o le Tusi Paia. Ona ta’u loa lea e le patele lona talitonuga i lenei misionare. Fai mai le patele e afio mai Keriso pe tusa o le tausaga 1844.</p>
	<p class="standard-indented">Tusa o le tausaga 1826 na amata ai le folafolaina o le toe afio mai i le atunuu o Egelani. E lei ma’oti le faatulagagaina o le galuega i Egelani e pei o Amerika. E lei taatele foi se tala’iga o se aso tonu o le a afio mai ai Iesu. Peitai, e tele vaega o le atunuu na folafolaina ai ua lata le afio mai o Keriso i le mana ma le mamalu tele. E oo lava foi i ekalesia tetele i Egelani na latou folafolaina lea mata’upu. Fai mai se tagata tusitala Peretania e igoa ia Morani Poroka - fai mai e 700 ni faife’au o le Lotu <span type="pagebreak" id="calibre_link-356" title="305" class="pagebreak">[305]</span> Egelani na latou faia le galuega o le “tala’ia o lenei talalelei o le malo”. Na tala’ia foi i Egelani le toe afio mai o Iesu faapea o le a taunuu i le tausaga 1844. E tele ni pepa faasalalau na faasalalauina i Egelani. O ia pepa na auina atu i ai e tagata Amerika na talitonu i le toe afio mai. Na toe lomia i Egelani le tele o tusi ma pepa sa ulua’i lomia i Amerika. Na i ai se tagata Egelani e igoa ia Ropati Uita sa liua i le tala’iga o le toe afio mai a’o i Amerika. Ua toe foi atu nei lea tagata i Egelani ma tala’i ai le toe afio mai o le Alii. E toatele na liua i lana galuega ma latou galulue faatasi ai i le folafolaina o le fe’au i itu eseese o Egelani.</p>
	<p class="standard-indented">Na i ai se patele o le itu’aiga o Iesueti e igoa ia Lakusa - o se Sepania ae na galue i Amerika i Saute i le loloto o le faapaupau ma mea faataulaitu. Na maua e Lakusa le Tusi Paia, ma faapena ona talia ai e ia le mata’upu o le toe afio mai o Keriso ua lata mai. Na lagona e Lakusa e ao ona ia folafolaina lenei fe’au; peitai e lei mana’o o ia ina ia iloa e Roma lenei mea ne’i oo ia te ia faasalaga masani. O le mea lea na ia tusia ai ma lomia ma faasalalauina ona talitonuga i se tusi. Peitai e lei tuua i ai lona igoa moni. O le igoa na alu i lea tusi o Rapi Pene Esera. Na faailoa atu i lenei tusi faapea o Rapi Esera le tusitala, o se Iutaia ua liua i le ekalesia Kerisiano. O lona 17 o senituri na soifua ai lea tagata o Lakusa; peitai o le 1825 na faato’ā faaliliu ai lana tusi i le gagana Peretania. Na avea lenei tusi o se auala na faalauteleina atili ai le fiafia o tagata i le mata’upu o le toe afio mai.</p>
	<p class="standard-indented">O lona 18 o senituri na tala’ia ai lenei fe’au i Siamani e Penikale, o se faife’au o le Lotu Luteru, ma o se tagata atamai i le Tusi Paia. Na i’u loa a’oga a Penikale faaalu loa ona aso uma i le su’esu’ega o mata’upu faalelotu. O ona uiga legaoiā, faatasi ai ma le aoaoga lelei na ia maua mai ona mātua, o ia mea ua ō gatasi nei ma le filifiliga ua ia faia. E lei i ai se eseesega o Penikale ma isi tagata talavou atamamai pei o ia, o ē na muamua ia te ia, ma ē foi na mulimuli mai ia te ia. Na oo ia i latou ni faafitauli ma ni masalosaloga i mata’upu faalelotu; na faapena foi Penikale. E iloa i ana faamatalaga le tele o ni faigatā ma ni tigā matuitui na oo i lona loto, ma sa faigata ai lona olaga i aso o lona taule’ale’a. Na ia finau mo le sa’olotoga i mea tau tapua’iga ina ua avea o ia o se sui usufono i le sinoti a le ekalesia i Vutemupeki. Na ia tu mo aiā tatau a le ekalesia ma le puipuiga o lana pule; peitai na ia finau foi ina maua e tagata ta’ito’atasi o latou sa’olotoga e tuua ai le ekalesia pe a lē fetaui aoaoga a le ekalesia ma o latou talitonuga. O lo o vaaia pea i lona itumalo nisi o mea lelei na tutupu mai talu ai lenei tulafono faavae. (Encyclopaedia Britannica, 9th ed., art. “Bengel”.)</p>
	<p class="standard-indented">Na sulugia le mafaufau o Penikale i le malamalama o le mata’upu o le toe afio mai a’o saunia sana lauga mai le Faaaliga 21 mo le Aso Sa o le Toe Tu. Faato’ā matala mai lea i lona mafaufau uiga o valo’aga o le Faaaliga. O lona ofo ma lona maofa i le uigā ma le tāua o vaega eseese o <span type="pagebreak" id="calibre_link-357" title="306" class="pagebreak">[306]</span> le faaaliga na tuuina i le perofeta, o le mea lea na ia liliu ese ai mo sina taimi mai le su’esu’ega o lea mata’upu. Peitai a’o ia tu i le pulelaa, sa manino ma malosi le toe faasolosolo mai uma o ia valo’aga i lona mafaufau. O le aso lava lea na amata ai loa e Penikale ona ia su’esu’e faalelei i faaaliga, ae maise faaaliga mai le tusi o Faaaliga. O ia su’esu’ega na talitonu ai Penikale ua lata le afio mai o Keriso. Na o ni nai tausaga na eseese ai lona taofi ma le talitonuga o Mila e uiga i le tausaga tonu e afio mai ai Iesu.</p>
	<p class="standard-indented">Na salalau i atunuu Kerisiano uma i Europa tusitusiga a Penikale. O ona talitonuga i valo’aga na talia e le toatele i lona itumalo i Vutemupeki, faapea ma nisi i isi vaega o Siamani. Ua maliu nei Penikale; peitai na tupu ma salalau le galuega na ia amatalia, ma ua faapena ona alagaina ai i Siamani le fe’au o le toe afio mai, i le vaegataimi lava e tasi e pei ona alagaina o lea fe’au i isi atunuu. A’o pōpōfou le galuega i Siamani, na tuua e nisi o soo o Penikale lo latou atunuu ae malaga mo Rusia. O inā na latou faatuina ai ni faapotopotoga o tagata Siamani; o lo o talitonu pea lava i le toe afio mai tagata o le Lotu Luteru i Rusia.</p>
	<p class="standard-indented">Na sulugia foi Farani ma Suiselani i le malamalama o lenei fe’au. Na faasalalau e Farela ma Kalavini le galuega o le Toe Fuata’iga i Sineva; ua avea nei Kauseni o le failauga na te alagaina le fe’au o le toe afio mai i lea aai. Na aafia Kauseni i aoaoga a tagata le talitonu i le Atua a’o i ai o ia i le iunivesete; o ia aoaoga na sosolo pei o se afi i atunuu uma o Europa i le vaega mulimuli o le senituri 18 ma le amataga o lona 19 o senituri. Na faapena ona amata e Kauseni lana galuega faafaife’au i se agaga masalosalo i le Atua ma le Tusi Paia, ma e lei iloa foi e ia le mea e ta’u o le faatuatua moni. Na amata lona fiafia i le su’esu’ega o valo’aga i le vaitaimi o lona talavou. O le taimi lea na ia faitau ai i le tusi a Rolini na ta’ua o le Tala Faasolo o le Lalolagi Mai Anamuā. O le tusi lea na ta’ita’ia ai o ia i le su’esu’ega o le mata’upu e lua o le Tanielu. Na ofo lona mafaufau i le ma’oti ma le fetaui lelei o vaegataimi eseese o le valo’aga ua faataunuuina, e pei ona ua tusia i faamaumauga a le au tusitala e pei o Rolini. Na ia maua i inā se molimau maumaututū o le moni o le afioga a le Atua, ma o le Atua lava lona Tusitala. Na avea lea talitonuga o se taula na faatonutonuina ai o ia i le taimi na āfātia ai lona olaga i se vaitaimi mulimuli ane. E lei malie lona loto i aoaoga a tagata le talitonu i le Atua ma le Tusi Paia. Peitai ina ua su’esu’e o ia i le Tusi Paia ma sa’ili’ili mo se malamalama manino, sa le pine ae maua e ia se faatuatua mautū.</p>
	<p class="standard-indented">A’o faia ana su’esu’ega o valo’aga, na talitonu o ia ua lata le afio mai o le Alii. Na lagona i lona loto le tāua ma le uigā o lenei aoaoga, ma sa ia naunau ina ia iloa e tagata lenei mata’upu. Peitai na faalavelave a’e tele i le tala’iga o lenei fe’au le talitonuga taatele faapea o valo’aga o le tusi o Tanielu o se mealilo ma e leai se isi e malamalama i ai. Na tonu ai loa ia Kauseni o le a mulimuli o ia i le fuafuaga na faaaogaina e Farela ia na fai <span type="pagebreak" id="calibre_link-358" title="307" class="pagebreak">[307]</span> ai ana sauniga faatala’i i le aai o Sineva. O lea fuafuaga o le amata i tamaiti, ona avea lea o lenā ma auala e fiafia mai ai o latou mātua.</p>
	<p class="standard-indented">Fai mai lana faamatalaga, “Ou te mana’o ina ia manino le mea lenei. Ua ou faafaigofieina a’u aoaoga, ma ua faia i tamaiti, e le ona o le le tāua o le mata’upu, e leai. Ua ou faia faapea ona o le tāua ma le uigā tele o lenei mata’upu. Na i ai lo’u mana’oga ina ia faalogo uma tagata i lenei fe’au. Peitai na ou lagona a amata i tagata matutua, o le a le faataunuuina lo’u mana’o. O le mea lea na tonu ai ia te a’u o le a amata i tamaiti. Afai e faatuputeleina le numera o tamaiti, afai e faaiioa so latou fiafia ma so latou naunau e fia faalogo, afai latou te malamalama ma iloa faamatala le mata’upu, ou te lagona lava o le a le pine ae potopoto mai le au matutua. Ou te lagona a fai faapea lenei faatatauga, o le a faamanuiaina le galuega”. (L Gaussen, Daniel the Prophet, vol. 2, Preface.)</p>
	<p class="standard-indented">Na manuia le taumafaiga. A’o faia lana polokalame mo tamaiti, sa faapena ona potopoto mai ma le au matutua. Na faapena ona tauleōfi vaega eseese uma o le falesa i tagata fia faalogologo. Na i ai i lenā tumutumu ni tagata maualuluga ma le au atamamai; na i ai foi nisi mai isi aai faapea ma atunuu i fafo o ē na asiasi atu i le aai o Sineva. Na faapena ona tau’aveina le fe’au i isi vaega o le atunuu, faapea ma isi atunuu o Europa.</p>
	<p class="standard-indented">O le manuia o lana galuega na tonu ai loa ia Kauseni o le a lomia ma faasalalauina ana lesona. Na i ai lona faanaunauga ina ia avea lea ma auala e faatupula’ia atili ai le su’esu’ega o tusi o valo’aga i aulotu eseese latou te faaaogaina le gagana Farani. Fai mai le tala a Kauseni, “A lomia ma faasalalau lesona i le gagana a tamaiti, ona leai lea o se mea e ’alofaga i ai le au matutua. E le mafai ona latou fai mai latou te le malamalama i ai, auā o le tali lea e tuu i ai: E faapefea ona outou le malamalama i ai a’o lea e malamalama i ai tamaiti?” Fai mai Kauseni, “Na i ai lo’u faanaunauga ina ia a’oa’oina le uiga o valo’aga i se auala e fiafia mai i ai le lafu mamoe. E leai se isi su’esu’ega e sili atu lona fetaui lelei ma le vaitaimi ua tatou ola ai. O le su’esu’ega o nei valo’aga o le a saunia ai i tatou mo puapuaga ua lata mai, ma saunia ai foi i tatou mo le toe afio mai o Iesu Keriso.</p>
	<p class="standard-indented">Na avea Kauseni o se failauga aupito atamai ma le alofagia i faife’au uma na latou faaaogāina le gagana Farani. Ae ui i lea na mavae se vaitaimi ona faate’a lea o ia ma le tofi. O le a lana agasala? Ua te’a o ia ona ua ia le faaaogaina le tusi fesili a le ekalesia e a’oa’o ai tagata, a ua ia faaaogaina le Tusi Paia e a’oa’o ai le au talavou ma tamaiti. Ua te’a nei o ia ma le tofi faife’au, ona alu loa lea ua faia’oga i se a’oga faafaife’au ae na faaauau pea lava lona a’oa’oina o tamaiti ma le au talavou i Aso Sa. E toatele na faaosofia lo latou fiafia ona o ana tusi na ia a’oa’oina ai valo’aga. Na faapena ona alagaina e Kauseni le fe’au o le toe afio mai i le a’oga na ia porofesa ai, faapea ma ana tusi, atoa ma lana galuega fiafia o le a’oa’oina o le au talavou ma tamaiti. Na avea o ia o se auupega na <span type="pagebreak" id="calibre_link-359" title="308" class="pagebreak">[308]</span> faaaogaina e faatepaina ai mata o tagata i le tāua o le su’esu’eina o valo’aga ua faailoa mai ai ua lata le afio mai o le Alii.</p>
	<p class="standard-indented">Na tala’ia foi le fe’au o le toe afio mai i le atunuu o Sikane-tineivia, ma e toatele na faaosofia lo latou fiafia i lea mata’upu. E toatele na fagua a’e nai lo latou faatamala ma le faalepopole, ma ua latou fulitua i a latou agasala ae sa’ili le faamagaloga i le suafa o Keriso. Peitai na tetee i lenei galuega le aufailotu o le ekalesia a le atunuu o Sikane-tineivia. O lenei aufailotu na faapogai ai le lafoina i le falepuipui o nisi na folafolaina lea fe’au. Peitai na faia e le Atua se vavega i le tele o itu o le atunuu na taofia ai faapea le galuega a le au tala’i. O le vavega a le Atua na mafai ai ona alagaina lenei fe’au e tamaiti. O le laiti o nei tamaiti na le mafai ai e le tulafono ona fai i ai se faiga e taofi ai i latou, ma sa faapena ona faia o le tala’iga a tamaiti e aunoa ma se taofiga.</p>
	<p class="standard-indented">Na mātele le au’iluma o lenei galuega i tagata maulalo o le atunuu; o o latou fale na potopoto i ai le toatele e faalogo ai i le lapata’iga. O le au tala’i o fanau lava foi a tagata faatauvaa ma le matitiva. Na faailoa i olaga o nei tamaiti lo latou alolofa i le Faaola ma lo latou usitai i tulafono a le Atua. Peitai o lo latou atamai o le atamai lava e pei ona masani ai isi tamaiti. Peitai o le taimi na latou tutū ai i luma o tagata, o le taimi lea na lagona ai e le toatele ua ulufia nei tamaiti i se malosi ma se mana e sili mamao a’e i lo le agavaa faatamaitiiti. Na suia o latou leo ma uiga masani a’o latou laugaina atu ma le lē fefe le fe’au o le faamasinoga, i upu e pei lava ona tautala mai ai le Tusi Paia. “Ia outou matata’u i le Atua ma avatu ia te Ia le viiga, auā ua oo mai le ituaso o Lana faamasinoga.” Na latou a’oa’ia agasala a tagata, ma latou ta’u atua le leaga o tu’inanauga o le tino ma isi amioleaga uma. Na latou a’oa’i atu e uiga i le fiafia i le lalolagi ma le solomuli faaleagaga, ma ua latou avatu le lapata’iga i tagata ina ia faavave ma latou sosola ese mai le to’asā o le a oo mai. <span type="pagebreak" id="calibre_link-360" title="309" class="pagebreak">[309]</span> </p>
	<p class="standard-indented">Na fefefe ma tetemū tagata a’o latou faalogo o fetalai atu le Agaga o le Atua i o latou loto. Ua amata ona su’esu’e loloto le toatele i aoaoga o le Tusi Paia. Ua suia olaga o le au amioleaga. O nisi ua lafoa’i a latou faiga amioletonu. Na uiga ese le galuega o le faafouga na vaaia. E oo i faife’au o le ekalesia a le atunuu na latou ioe o le aao o le Atua ua faapogai ai lenei galuega.</p>
	<p class="standard-indented">Na finagalo le Atua ina ia faalogo atunuu o Sikane-tineivia i le talalelei o le toe afio mai o le Faaola. Peitai ina ua faasāina ona toe faia o ni sauniga a Ana auauna, na faapena loa ona liligiina ifo e le Atua Lona Agaga i luga o tamaiti, ina ia mafai ai ona faaauau le galuega. Na loto leaga le au Faresaio ina ua latou vaai ua alalaga fiafia le motu o tagata ma faaagiagia a latou laupama, ma ua latou fai mai o Iesu o le Alo o Tavita a’o ti’eti’e mai o Ia aga’i i Ierusalema. Na manana’o le au Faresaio e faafilemu ma taofia lea fe’ei. Peitai na fetalai atu i ai Iesu o nei mea uma ua faataunuuina ai le valo’aga. Ae le gata i lea, na fetalai atu Iesu, afai e taofia le leo o le motu o tagata, o le a alalaga mai maa. Na taofia le alalaga a tagata ona o le taufaamata’u a le au ositaulaga ma faipule, ina ua oo le solo i faitoto’a o Ierusalema. Peitai, na faaauau lea alaga e tamaiti sa i le lotoā o le malumalu. Ua latou faaagiagia a latou laupama ma alalaga mai, “Osana i le Alo o Tavita”. Mataio 21:8-16. Fai mai le fesili a le au Faresaio ia Iesu: “E te le o faalogo ea i upu la e fai mai?” Ua tali Iesu: “Ioe, tou te le’i faitau ea, Ua saunia le viiga mai gutu o tama meamea ma tama fesusui?” E pei lava ona faia e le Atua i le taimi o le ulua’i afio mai o Keriso, na faapena foi ona faaaogaina e le Atua tamaiti i le alagaina o Lona toe afio mai. E ao ona faataunuuina le afioga a le Atua; e ao ona tala’iina atu le fe’au o le toe afio mai o le Faaola i tagata uma, ma gagana eseese ma nuu.</p>
	<p class="standard-indented">O Viliamu Mila ma ana uo na tuuina i ai le tiute o le avatua o lea lapata’iga i totonu o Amerika. Na avea Amerika ma laumua o le fe’au o le toe afio mai. O inei na aupito manino ai le faataunuuga o le valo’aga o le fe’au a le ulua’i agelu. Na tau’aveina tusitusiga a Mila ma ana uo i le tele o nuu mamao. Soo se atunuu o le lalolagi na o atu i ai misionare, o inā foi na oo atu i ai le talalelei o le toe afio mai o Keriso. Na mamao ma lautele le salalau atu o le fe’au o le talalelei e faavavau - “Ia outou matata’u i le Atua, ma avatu ia te Ia le viiga, auā ua oo mai le ituaso o Lana faamasinoga”.</p>
	<p class="standard-indented">O le molimau a valo’aga na foliga mai ai o le tausaga 1844 i le taimi o le tau tuputupu o laau, o le a afio mai ai Keriso. Na loloto le goto ifo i mafaufau o tagata o lenei aoaoga. A’o salalau atu le fe’au mai lea setete i lea setete o Amerika, na faapena ona faaosofia le fiafia o le to’atele i lenei mata’upu. E toatele na latou talitonu i le sa’o o le faamatalaina o vaegataimi eseese o le valo’aga. Na tuu’ese o latou manatu faaletagata ma le fiapoto ae talia ma le fiafia le upu moni. E i ai ni faife’au na latou <span type="pagebreak" id="calibre_link-361" title="310" class="pagebreak">[310]</span> tuu’ese o latou manatu ma lagona e uiga i a latou ekalesia, ua latou tuua o latou totogi ma a latou aulotu, ae ’u’ulima faatasi ma Mila ma ana uo i le folafolaina o le toe afio mai o Iesu. Peitai e lei toatele le aufailotu na latou talia lenei fe’au; na toatele lava i le vasega o tagata faatauvaa ma le aufaigaluega. Na tuua e le au faifaato’aga o latou fanua, tuua e le au fau taavale a latou meafaigaluega, tuua e le aufai’oloa a latou oloa, tuua e le au popoto o latou tulaga. Ae peitai na toaitiiti pea le aufaigaluega pe a faatusatusa atu i le tele o le galuega e fia faia. Na tau’aveina i loto o nei leoleo mamoe faamaoni se avega mamafa ona o le tulaga o le ekalesia ua le maua ai se amioatua, ma le lalolagi ua goto ifo i le amioleaga. O le mea lea na latou malilie ai latou te onosa’i i puapuaga ma le matelaina ma le mamafa o le galuega, ina ia latou avatua i tagata le fe’au o le salamō ma le faaolataga. Na tetee i ai Satani; peitai na alu pea lava i luma le galuega, ma ua talia ai le upu moni e le afe ma afe o tagata.</p>
	<p class="standard-indented">Na faalogoina i itu eseese o le atunuu le tala’iga o lenei fe’au. Na avatua le lapata’iga i ē agasala - i latou o i le lalolagi, atoa ma tagata agasala i totonu o le ekalesia - ina ia latou sosola ese i le to’asā ua lata mai. Pei lava ona faia e Ioane le Papatiso, na faapena foi faia e le au failauga o le fe’au o le toe afio mai. Na latou tuuina le mātau i le tafu’e o le laau, ma latou avatua le valaau ina ia latou fua mai ni fua lelei e tusa ai ma le salamō. Na vaaia se ese’esega tele i lenei valaau ma lauga masani a ekalesia tetele i lea vaitaimi, lauga na folafola mai ai le filemu ma le le āfāina i soo se mea. Na vaaia se suiga i olaga o tagata i soo se mea na tala’ia ai lea fe’au. Na galulue faatasi le fe’au tuusa’o ma le Agaga o le Atua, ma sa lagona e le toatele lo latou tulaga agasala. O ē sa Kerisiano na o upu ma le igoa, ua fagua a’e nei nai la latou moe ma le faalepopole. Na latou vaai lelei i lo latou solomuli faaleagaga, na latou vaai lelei i lo latou le talitonu ma lo latou amio faalelalolagi, na latou vaai lelei foi i lo latou lotovii ma lo latou manatu faapito. E toatele na latou sa’ili i le Alii i le salamō ma le faamaulalo. O mafaufau na piimau atu i mea o le olaga nei, ua liliu mai nei ma taula’i atu i le lagi. Na i o latou luga le Agaga o le Atua; na faapena ona latou gaua’i ma latou ’u’ulima faatasi ma le aufaigaluega i le alagaina o le valaau, “Ia outou matata’u i le Atua ma avatu ia te Ia le viiga, auā ua oo mai le ituaso o Lana faamasinoga”.</p>
	<p class="standard-indented">E toatele tagata agasala na latou fesili ane ma loimata, “Se a se mea ou te faia ou te ola ai? O ē na lauiloa i le gaoi ma le le faamaoni, ua latou sa’ili’ili nei auala latou te totogi atu ai mea na latou avea i auala le faamaoni. O ē ua latou maua le filemu a Keriso, ua latou naunau ina ia maua e nisi lenei manuia. Na liliu atu loto o mātua i fanau, ma loto o fanau i mātua. O le pa pupuni o le lotovii ma le fiatagata ua lepetia nei i lalo. Na taufai fefaaalia’i o latou sese i le agaga faamaoni, ma sa naunau le toatele ina ia latou galulue atu mo le faaolataga o o latou aiga ma ē ua pele ia i latou. E tele taimi na faalogoina ai le leo matagofie o le faatoga <span type="pagebreak" id="calibre_link-362" title="311" class="pagebreak">[311]</span> atu i le Atua mo le lelei o isi. Na vaaia i itu uma le toatele o agaga ia latou fāgatuaga ma le Atua. Na tauivi ma le Atua i le po atoa le toatele ona o lo latou fia maua o le mautinoaga ua faamagaloina i latou; o nisi na ōle atu i le Atua mo le liuga o se tagata o se ’āiga; o nisi mo se tuā’oi.</p>
	<p class="standard-indented">Na lolofi soo se itu’aiga tagata i sauniga a ē na alagaina le fe’au o le toe afio mai. O ē māumea ma e matitiva, o ē maualuluga ma ē leai ni tulaga, na tofu i latou ma le mafua’aga na lolofi atu ai i le fia faalogo i le aoaoga o le fe’au o le toe afio mai. Na taofia ma pulea e le Atua le agaga tetee o nisi ina ia maua ai se avanoa lelei e faamalamalamaina ai e Ana auauna lo latou talitonuga. O nisi o taimi, o ni tagata vaivai lava na faia lenei galuega; peitai, o le Agaga o le Atua na tuuina le malosi ma le mana i Lana upu moni. Na lagona i tino le faatasi atu o agelu paia a le Atua i totonu o nei sauniga, ma e toatele na faaopoopoina i aso taitasi i le faitau aofa’i o le au faatuatua. A’o folafolaina faapea faailoga o le lata o le toe afio mai o Keriso, na lē migoi se tasi o le aofia a’o latou faalogo i le tāua ma le uigā o le upu moni. Na foliga mai ua sōsō mai le lagi i le lalolagi. Na lagona i tino le mana o le Agaga o le Atua o galue i loto o le aofia - oe matutua, o le au talavou, faapea ma le fanau. Na pepese fano atu i le ala le toatele i le fiafia ma le faafetai a’o latou taape i o latou aiga. E lei galo i se isi o i latou le manaia o ia sauniga.</p>
	<p class="standard-indented">E toatele itu’aiga tagata eseese na tetee i le folafolaina o se taimi ma’oti e afio mai ai Iesu; na amata mai lava le tetee i le aufailotu i a latou lauga mai le pulelaa, sei oo lava i le au ulavavale ma le au faalemigao i mea faalelagi. Na faataunuuina ai upu o le valo’aga ua faapea mai: “E o mai i ona aso e gata ai o ē tauemu, latou te savavali e tusa ma o latou lava tu’inanau; e faapea mai foi i latou, O ifea o i ai le upu na folafolaina ai lona afio mai? Auā talu ona momoe o le augātamā, ua tūtūmau pea o mea uma talu ona faato’ā faia”. 2Peteru 3:3, 4. E toatele nisi o Kerisiano na o le igoa, o ē na faitio ma fai mai e leai sa latou tetee i le aoaoga o le toe afio mai; tasi lava le mea ua latou tetee i ai o le taimi ma’oti o le toe afio mai. Peitai na silafia e le Atua o latou loto. Latou te lei fia faalogo i le fe’au o le toe afio mai o Keriso na te faamasinoina le lalolagi i le amiotonu. Ua leva ona avea i latou o ni auauna lē faamaoni, ma sa latou lagona le matata’u ma le fefe e feiloa’i ma le Atua; na latou lagona e lē tutū a latou galuega ma mea ua fai pe a su’esu’eina e le faamasinoga lē sese a le Atua. E pei lava o tagata Iutaia i le vaitaimi o le ulua’i afio mai o Keriso, latou te lei sauni e faafeiloa’i ia Iesu. Na latou le fia faalogo i le laugaina o faailoga manino o le toe afio mai; ae le gata i lea na latou faatauemu foi i ē na faatalitali mo le Alii. Na olioli Satani ma ana agelu, ma ua latou faatauemu ia Keriso ma le au agelu paia ma fai i ai ua faailoa le lē alolofa o tagata ia te Ia i lo latou lē fia vaai ia te Ia i Lona faaali mai.</p>
	<p class="standard-indented">“E le iloa e se tasi le aso po o le ituaso e sau ai le Atali o le tagata.” O le mau lea na faaaogaina e le toatele latou te teena ai le fe’au o le toe afio <span type="pagebreak" id="calibre_link-363" title="312" class="pagebreak">[312]</span> mai. Fai mai le Tusi Paia, “A’o lea aso ma lea ituaso e le iloa e se tasi, e le iloa lava e agelu i le lagi, ua na o lo’u Tamā lava”. Mataio 24: 36. Na faia se faamalamalama’aga lelei ma le manino e i latou o ē na faatalitali mo le Alii; peitai na faauiga sese lenei mau e le itu tetee. O nei upu o upu o le fetalaiga a Keriso i Ona soo i luga o le mauga o Olive, ina ua tuua e Ia le malumalu mo le toe taimi. Na fai le fesili a le au soo, “Se a le faailoga o Lou maliu mai ma le gata’aga o le lalolagi?” Na ta’u i ai e Iesu faailoga o Lona afio mai ma Ia fetalai atu: “Pe a outou iloa ia mea uma, tou te iloa ai ua latalata ia, ua i faitoto’a lava”. Fuaiupu 3, 33. E le tatau ona faaaogaina fetalaiga a le Faaola e faaleaogaina ai isi ana fetalaiga. E moni e le iloa e se tasi le aso po o le ituaso o Lona afio mai. Peitai, ua faatonuina i tatou ina ia tatou iloa ua lata mai lea aso. Ua a’oa’oina foi i tatou afai tatou te teena le lapata’iga, po o lo tatou faatamala ma tatou le iloa ai ua lata mai Lona toe afio mai, o le a leai se ese’esega o i tatou ma tagata o le vaitaimi o Noa ina ua latou le iloa le taimi na 00 mai ai le lolo. Ua i ai foi le faatusatusaga ua tuuina mai i le va o le auauna lelei ma le auauna le faamaoni i le faataoto i le mata’upu lava lea e tasi. O lo o i ai le malaia mo le auauna leaga o le na faapea ifo i lona loto, “E faatuai mai lo’u Alii”. Ua faailoa mai i inei le taui e maua e i latou o ē maua mai e Keriso o mataala ma a’oa’oina Lona toe afio mai, a’o le malaia mo ē le talitonu i ai. Fai mai Lana fetalaiga, “O lea ia outou mataala ai”. “Amuia lea auauna pe a sau lona Alii e maua o ia o lo o faapea ona fai.” Fuaiupu 42, 46. “Afai foi e te le mataala, ou te alu atu ia te ou e pei o se gaoi, e te le iloa foi le ituaso ou te alu atu ai ia te oe.” Faaaliga 3:3.</p>
	<p class="standard-indented">O lo o tautala Paulo i se vasega o tagata o le a faate’ia i le faaali mai o le Alii. “O le aso o le Alii e pei o le gaoi i le po. Auā pe a latou fai ane, O lo o filemu, ua le āfāina, ona 00 lea ia te i latou o le fano faafuase’i latou te le sosola ai lava.” Peitai o le upu lenei a Paulo i ē ua usitai i le lapata’iga a le Faaola: “A’o outou le au uso e, tou te le o i le pouliuli, ia maua mai ai outou e lena aso, e pei o se gaoi. O le tagata o le malamalama outou uma lava, ma tagata o le ao; tatou te le o i le po ma le pouliuli”. ITesalonia 5:2-5.</p>
	<p class="standard-indented">Na faapena ona faailoa atu o le le lagolagoina e le Tusi Paia o le nonofo le malamalama o tagata e uiga i le lata o le toe afio mai o Keriso. Peitai e lei fia faalogo i nei faamalamalama’aga i latou o ē na sa’ili’ili i se ’alofaga latou te teena ai le upu moni. Na faapena ona faalogoina pea le fasi fuaitau “E le iloa e se tasi le aso po o le ituaso”. Na faaaogaina lea fasi fuaitau e le au faatauemu, faapea foi ma nisi ua fai mai o i latou o faife’au a Keriso. Ua fāgua mai nei le toatele, ma ua latou fia iloa le ala o le faaolataga. Peitai ua feosoi ane nei le aufailotu ua tutū i le va o tagata ma le upu moni, ma ua latou taumafai e faato’afilemu le popole o tagata e ala i lo latou faamalamalamaina sese o mau o le Tusi Paia. Ua tutu faatasi nei leoleo mamoe le faamaoni i le lagolagoina o le galuega a le taufaasese <span type="pagebreak" id="calibre_link-364" title="313" class="pagebreak">[313]</span> sili, ma ua latou alalaga mai, ’Filemu, ua le āfāina’; peitai e lei fetalai mai le Atua i se filemu. Ua pei i latou o le au Faresaio i ona po o Keriso. Ua le gata ina latou le fia ulufale i latou lava i le malo o le lagi, a ua latou faalavelave foi i ē o lo o fia ulufale atu i totonu o le malo. O le a pa’u i o latou luga le toto o nei tagata.</p>
	<p class="standard-indented">O ē faigofie ma agamaulalo ma ē faamaoni i le ekalesia, o i latou ia na taulamua i lo latou taliaina o le fe’au. O ē na latou sa’ili’ili i le Tusi Paia mo i latou lava, o i latou ia na latou iloa le le lagolagoina e le Tusi Paia o le talitonuga na taatele e uiga i valo’aga. Soo se mea na sa’ili’ili ai tagata i le Tusi Paia mo i latou lava, soo se mea na le pulea malosi ai tagata e le aufailotu, o inā na faigofie ai ona talia e tagata le fe’au o le toe afio mai, ina ua latou faatusatusa lea fe’au ma le mea ua fai mai ai le Tusi Paia.</p>
	<p class="standard-indented">E toatele na sauāina e o latou uso le talitonu. O le vaai o nisi i o latou tulaga-tofi na latou ioe ai o le a latou le tala’ia lo latou talitonuga. Peitai na lagona e isi afai o le a latou faamaoni i le Atua, e le mafai ona latou natia le upu moni ua tuuina atu e le Atua i o latou lima. E toatele na faate’aina ma le ekalesia ona ua latou faaiioa atu i nisi lo latou talitonuga i le toe afio mai o Keriso. Na tāua ia i latou upu a le perofeta na faapea mai, “Ua inoino o outou uso ia te outou ona o lo’u igoa. Ua latou faatauemu ma fai ane, ’Ia viia le Atua, ma olioli i le Alii’. E masiasi lava i latou i se aso. Isaia 66:5.</p>
	<p class="standard-indented">Na maitauina ma le naunauta’i e agelu a le Atua mea o le a tutupu ona o le lapata’iga. Na latou faliu ese ma le faanoanoa ina ua latou vaaia le teena o le fe’au e le tele o ekalesia. Peitai na i ai nisi e lei 00 i ai le tofotofoga ona o le fe’au o le toe afio mai. E toatele na faasesēina e o latou ta’ito’alua, po o mātua, po o a latou fanau, ma ua latou talitonu ai ua latou faia se agasala pe a latou ō e faalogologo i aoaoga ma sauniga na faia e le aufaigaluega o le toe afio mai. Na poloa’iina agelu ina ia latou puipuia faalelei i latou nei, auā o le a faasulugia i latou i se malamalama mai le nofoalii o le Atua.</p>
	<p class="standard-indented">Na le mafai ona faamatalaina i upu le faanaunauga o le au faatuatua i lo latou fiavā’ai i le Faaola. Ua lata mai lava le taimi na latou talitonu o le a latou feiloa’i ai ma Ia. Na latou mafaufau loloto a’o latou faatalia lea itula uigā. Na latou maua se malologa o o latou mafaufau ona o le suamalie o la latou fesoota’iga ma le Atua; ua pei o se ata lea o le filemu o le a latou maua i le manuia atali. Na le mafai ona galo i se tasi o lenei au faatuatua le matagofie ma le tāua o ia itula a’o latou vaavaai ma faatalitali. Ua toe o ni nai vaiaso ona taunuu lea o le taimi ua latou faatalitali nei i ai. E toatele ua latou faagalo ma le toe popole i a latou galuega e pei ona masani ai. O le au faatuatua faamaoni na latou su’esu’e ifo i lagona ma manatunatuga uma o o latou loto, ua peiseai ua latou lata i le gutu o le tuugamau; peiseai ua toe o ni nai itula ona moe’i’ini ai lea o o latou mata, ma latou le toe vaai ai i mea o le lalolagi nei. E lei su’ia faapitoa ni o latou <span type="pagebreak" id="calibre_link-365" title="314" class="pagebreak">[314]</span> ofu mo le aveolaina o i latou i le lagi. Peitai na lagona e i latou uma e ao ona sauniunia o latou loto auā le feiloa’iga ma le Faaola. Na latou mana’omia le ofu sinasina o le loto ua mamā, ma olaga ua faamamāina i le toto togiola o Keriso. Ma’imau pe ana o i ai pea lava ia i latou ua igoa i le suafa o Keriso lea agaga o le su’esu’e ifo o le tagata lava ia ia te ia, atoa ma le faatuatua faamaoni, faatuatua mausali. Ana latou faaauauina lea uiga lelei, ma latou faamaulalo i luma o le Atua ma avatu a latou talosaga i le nofoa o le alofa tunoa, semanū ua latou maua se olaga matagofie ma le tamao’aiga i mea faaleagaga, e sili atu i le olaga ua latou maua nei. Ua itiiti na’uā le tatalo, ua toaitiiti foi i latou ua latou lagona lo latou tulaga agasala; o le leai o se faatuatua ola, o le pogai lea ua gaogao’i’i ai le toatele i le alofa tunoa ua faula’i ma maua fua e ala i lo tatou Faaola.</p>
	<p class="standard-indented">Na finagalo le Atua ina ia tofotofoina Lana fanau. Na ufitia e Lona aao le sese i la latou faatulagaga o vaegataimi faavalo’aga. Latou te lei iloa lo latou sese; peitai e lei iloa foi lea sese e i latou na aupito atamamai i le itu tetee. Fai mai le upu a le au faatu’i’ese: “E sa’o la tou faatulagaga o vaegataimi faavalo’aga. E i ai se mea tāua o le a tupu; peitai e le o le mea lea na valo’ia e Mila. O le mea tāua o le a tupu o le liuga lea o le lalolagi ae le o le afio faalua mai o Keriso.</p>
	<p class="standard-indented">Ua mavae le aso na tuupōina ae lei afio mai Keriso mo le lavea’iga o Lana fanau. Na oo ifo se tiga matuitui i ē na faatalitali ma le faatuatua ma le alofa moni mo lo latou Faaola. Ae ui i lea na faaaogaina lea tiga matuitui e faataunuuina ai le finagalo o le Atua; na tofotofoina e le Atua i latou o ē na latou fai mai ua latou faatalitali mo Lona afio mai. E toatele na latou faatalitali ona o lo latou fefefe ae lei i ai se liuga monii o latou olaga. O i latou ia na latou faailoa lo latou fiafia ina ua le taunuu le afio mai o Keriso; latou te lei talitonu faamaoni o le a afio mai Iesu. O i latou ia na taulamua i le faatauemu i le tiga matuitui na oo i le au faatuatua faamaoni.</p>
	<p class="standard-indented">Peitai, na silasila ifo Iesu ma au agelu a le lagi i lo latou alofa i lenei au faamaoni, i latou ua tofotofoina, i latou na tūtūmau e ui lava i le tiga o le mea ua oo ia i latou. Ana se’i pupula mata o tagata e pei ona pupula mata o le auauna a Elisaia, semanū ua latou vaaia agelu o faalatalata atu i nei uso faamaoni, uso tūtūmau, e puipuia i latou mai ū fanafana a Satani. <span type="pagebreak" id="calibre_link-366" title="315" class="pagebreak">[315]</span> </p>
</div>
</div>


<div class="calibre1" id="calibre_link-24">
<div class="chapter" id="calibre_link-642">
	<h2 class="chapterhead">Mataupu 21&mdash;Se Lapata’iga Ua Teena</h2>
	<p class="standard-indented">Na folafolaina e Viliamu Mila ma ana uo le fe’au o le toe afio mai. Na latou faia lenei galuega ona o le mafua’aga e tasi, ina ia fafagu ai tagata e sauniuni mo le faamasinoga. Na latou taumafai ina ia fafagu i luga i latou ua Kerisiano na o le igoa, ina ia loloto lo latou olaga faaKerisiano, ma ia latou iloa le Faamoemoega moni o le ekalesia. Na latou taumafai foi ina ia fafagu i latou sa i fafo o le ekalesia ina ia latou lagona lo latou tulaga agasala ma liliu atu i le Atua i le salamo. Latou te lei taumafai e faaliliu tagata i se lotu po o se ekalesia. O le pogai lea na latou galulue ai i soo se aulotu ma soo se ekalesia; latou te lei taumafai e faalavelave i le faagaioiga ma le faatulagaga o a latou lotu po o ekalesia.</p>
	<p class="standard-indented">Fai mai le faamatalaga a Mila, “Talu lava le amataga o la’u galuega, e le’i i ai so’u mana’o faapea e fia faatūina se lotu e ese nai lotu na i ai i lea vaitaimi. Ou te le’i mana’o foi ina ia faasino le lelei i se lotu e tasi ae pagatia se isi lotu. Na ou mana’o ina ia manuia lotu uma i la’u galuega. Na i ai lo’u manatu o le a olioli le au Kerisiano uma ona o le fe’au o le toe afio mai o Keriso. Afai foi e i ai nisi latou te le talia le fe’au e pei ona ou talitonu i ai, sa i ai lo’u manatu o le a lē suia ai le alolofa o ē lē talitonu i lenei fe’au, ia i latou ua talia lea talitonuga. Afai o le a faia faapena, e le’i i ai so’u manatu o le a mana’omia se faa’ese o ni sauniga a i latou ua talitonu i le toe afio mai. Na o le tasi le sini na i lo’u mafaufau - o lo’u faanaunauga lea ina ia liliu tagata i le Atua, ina ia lapata’iina le lalolagi ua lata mai le faamasinoga, ma una’iina o’u uso ina ia saunia lelei o latou loto ina ia mafai ona latou tutū atu e feiloa’i ma lo latou Atua i le filemu. O le to’atele o ē na liua i la’u galuega na avea i latou o ni tagata aulotu i lotu eseese na i ai i lenā vaitaimi”. (Bliss, p. 328.)</p>
	<p class="standard-indented">Na fiafia le to’atele mo se vaitaimi i le galuega a Mila ona sa faatupula’ia ai tagata aulotu o ia lotu eseese uma. Peitai, ina ua faia le filifiliga a faife’au ma ta’ita’i o ekalesia e tetee i le fe’au o le toe afio mai, ma taofia le folafolaina o lea mata’upu, na faapena loa ona latou tetee i ai i a latou lauga mai le pulelaa. Ae le gata i lea, na latou faasāina foi o latou tagata ona o e faalogo i le laugaina o le fe’au o le toe afio mai. Na latou faasāina foi tagata ekalesia ona latou ta’u atu i isi o le ekalesia le mea ua latou talitonu i ai. Na faapena ona oo le au faatuatua i se tulaga <span type="pagebreak" id="calibre_link-367" title="316" class="pagebreak">[316]</span> fememea’i ma le lē māumanatu. Latou te lei fia o ese ma lotu po o ekalesia na latou i ai. Ae peitai ua latou vaai ua taofia ma faasāina le molimau a le afioga a le Atua, ma ua le faatagaina foi la latou aiā tatau latou te su’esu’e ai i valo’aga. Na latou lagona e sili ona latou faamaoni i le Atua, i lo le gaua’i i tagata. Na latou lagona o ē ua taumafai e taofia ma faasāina le molimau a le afioga a le Atua, e le o ni tagata ia o le ekalesia a Keriso o le ua avea ma poutū ma le faavae o le upu moni. O le mea lea na latou lagona ai e ao ona latou vavae ese mai ekalesia na latou lolotu ai. Na faapena loa ona vavae ese i le tau mafanafana o le 1844 pe tusa o le lima sefulu afe tagata mai ekalesia eseese na latou lolotu ai.</p>
	<p class="standard-indented">Na vaaia i le tele o lotu eseese i le Iunaite Setete se suiga iloga i le vaitaimi lea. Ua leva ona vaaia i nei lotu uma le faifaimalie o le sosolo mai o amioga faalelalolagi. A’o faateleina le faata’ita’i i tu ma amio a le lalolagi, na faapena ona faaitiitia o le amioatua i totonu o ekalesia. Peitai na uiga ese le maulalo o le pa’ū o le olaga faaleagaga i le tausaga 1844, ma sa toetoe lava lavea ai ekalesia uma i le lautele o le atunuu. E leai se isi na iloa le faapogai o le alu ifo faapea i lalo o le olaga faaleagaga o ekalesia. Na tusia mai nusipepa lea tulaga, ma sa ta’ua foi i lauga a faife’au i totonu o falesa.</p>
	<p class="standard-indented">Na faia se fono a ta’ita’i o ekalesia i le matagaluega a Filatelefaia i Amerika. O le faamatalaga lenei a se faife’au e igoa ia Pane na auai atu i lea fono. O Pane o se tusitala na ia tusia se tusi o faamatalaga o mau eseese o le Tusi Paia; o ia foi o se faife’au o se tasi o ekalesia tetele i le aai o Filatelefaia. Fai mai lana faamatalaga, “Ua 20 tausaga o la’u galuega faafaife’au. Soo se taimi na ou faia ai le faamanatuga i ia tausaga uma, sa le aunoa lava ma tagata faaopoopo mai i totonu o le ekalesia - sei vagana ai le faamanatuga lea ua te’a atu nei. Ua le toe i ai se fafagu faaleagaga, leai ni liuga, leai ni faailoga o le tuputupu a’e o le ola faaleagaga i tagata ekalesia, ma ua le toe i ai nisi e o mai ma talanoa mai ia te a’u e uiga i lo latou faaolataga. Ua o faatasi le tuputupu a’e o le manuia i mea faa- faatauoloa ma le tuputupu a’e o le olaga faalelalolagi. Ua taufai tutusa lotu uma i lenei mea”. (Congregational Journal, May 23, 1844.)</p>
	<p class="standard-indented">O le tausaga lava lea 1844 i le masina o Fepuari na fai ai se faamatalaga a se porofesa e suafa ia Fini mai le Kolisi o Opalini. Fai mai lana tala, “E i ai se mea ua leva ona tatou vaavaai i ai. Ua leva ona tatou vaai i le faatamala ma le faalepopole o le to’atele o lotu Porotesano i totonu o le atunuu. Ua latou faalepopole ma manatu māmā i le tele o fafagu faaleagaga ma taumafaiga mo le olaga toe faafouina. Pe tasi pe lua ni ekalesia e ese mai ai, a’o le lautele o ekalesia uma i le atunuu o le mea lava e tasi. O le isi mea e o faatasi ma lea faalepopole o le leai o se olaga toe fuata’i i totonu o ekalesia i le atunuu. Ua sosolo mafiafia pei o se faama’i lenei mea, e pei ona faaiioa mai i nusipepa faalelotu i totonu o le atunuu. Ua mulimuli ’auloa le tele o ekalesia i teuga faalelalolagi; ua <span type="pagebreak" id="calibre_link-368" title="317" class="pagebreak">[317]</span> latou ’u’ulima faatasi ma ē faalemata’u i a latou faigā’ai ma siva ma mea faafiafia. ...Ua tele molimau ua faailoa mai ai ia i tatou lē tulaga pa’ū maulalo ua aga’i atu nei i ai lotu ma ekalesia i le atunuu. Ua latou ō mamao ma le Atua, ma o le mea lea ua tuua ai i latou e le Atua”.</p>
	<p class="standard-indented">Fai mai le faamatalaga a se tusitala i se tasi o nusipepa faalelotu: “Ua faato’ā oo lea o le lalolagi i se pa’ū maulalo o le tapulaa faaleagaga e pei ona ua tatou oo nei i ai. O le mea moni, ua oo i le taimi e tatau ai ona ala mai le ekalesia, ma su’esu’e ma sa’ili’ili po o le a le faapogai o lenei malaia. A tatou vaavaai i le oge ua oo nei i ai le ekalesia i le olaga faaleagaga ma liuga faamaoni, a tatou vaavaai i le faalemata’u ma le loto ma’a’a ua oo nei i ai tagata o le lalolagi, na o le tasi le alaga e oo ifo ia i tatou, ’Ua faagalo mai ea i tatou e le Atua i Lona alofa?’ ’Ua tapunia ea le alofa tunoa?’”</p>
	<p class="standard-indented">E le tupu fua i totonu o le ekalesia se tulaga faapea e aunoa ma se mafua’aga. O le pogisa faaleagaga e oo i malo, po o ekalesia, po o tagata ta’ito’atasi, o lea pogisa ua tupu mai, e le ona ua ave’esea e le Atua o Lona alofa tunoa, ae ona o le faatamala po o le teena e tagata o le malamalama faalelagi. Ua faailoa manino mai lenei mea i le tala o tagata Iutaia i ona po o Keriso. O lo latou mulimuli i ala o le lalolagi, o lo latou faagalogalo i le Atua ma Lana afioga, o mea ia na pogisa ai o latou mafaufau, ma ua tumu ai o latou loto i tu’inanauga o le tino ma mea o le lalolagi. O le mea lea na latou le iloa ai le vaitaimi tonu o le fanau mai o le Mesia, ma ua avea lea ma faapogai o lo latou teena o le Faaola talu ai lo latou lotovii ma lo latou le talitonu. Peitai e lei teena i latou e le Atua i lea taimi; na tuuina atu pea ia i latou e le Atua le avanoa latou te maua ai le malamalama ma latou maua ai faamanuiaga o le faaolataga. Peitai o ē uma na latou teena le upu moni, ua matuā leai ma so latou mana’o e tasi i le meaalofa a le Lagi. Ua avea le pogisa o le malamalama ia i latou, a’o le malamalama ua avea o le pogisa. Se pogisa a tele!</p>
	<p class="standard-indented">E fiafia Satani pe a taofi mau tagata i le faataunuuina o sauniga eseese a le ekalesia, ae aunoa ma le mana o le Agaga e maua mai ai le amioatua faamaoni. Ua fetaui lelei lava lenei faiga ma le fuafuaga a Satani. Ua mavae le taimi na teena ai e tagata Iutaia Keriso ma le talalelei. Peitai, sa le faaitiitia ai lo latou ma’elega i le faiga o a latou sauniga eseese faalelotu. Na latou faaauau pea lava lo latou faasāina o tagata o nuu ese i ia sauniga, e ui lava na latou lagona ua le o toe i ai ni faailoga o le faatasi atu o le Atua i sauniga na latou to’a’aga e faaauau. Na manino ona faailoa mai e le valo’aga a Tanielu o le taimi o le afio mai o le Mesia; na manino foi le valo’ia mai o Lona maliu, ma o le faapogai lea na latou le manana’o ai ina ia su’esu’e tagata i lea valo’aga. Na i’u lava ina folafola mai e se rapi se malaia ia i latou uma o e taumafai e sa’ili’ili i le taimi tonu e fanau mai ai le Mesia. Na latou faalepopole ma manatu māmā i le meaalofa o le faaolataga na ofoina atu ia i latou; na latou faatamala i faamanuiaga o le <span type="pagebreak" id="calibre_link-369" title="318" class="pagebreak">[318]</span> talalelei; na latou tauaso ae leai ma so latou fia salamō. Na faapena ona tu mai o le nuu o Isaraelu, ua avea o se lapata’iga uigā ma se faamanatu mata’utia o le leaga o le teena o le malamalama mai le lagi.</p>
	<p class="standard-indented">O le i’uga lava lea e tasi e oo i ai i latou uma latou te teena le malamalama mai le lagi. Soo, se tasi e faataligatuli i le musumusuga a le Agaga ona o le faalavelave ane i le faataunuuina o mea e mana’o i ai lona loto, e i’u ina le toe iloa e lea tagata le eseesega o le upu moni ma mea sese. O le a faapogisaina le mafaufau, o le a feū taliga, o le a faama’a’a le loto, ua tete’a mamao lea tagata ma le Atua. Soo se mea e teena ai le fe’au faalelagi, o inā foi e ufitia ai le ekalesia i le pouliuli, e maalili ai le alofa ma le faatuatua, ae ofi mai ai i le ekalesia finauga ma fevaevaea’iga. O le a faaalu le taimi o tagata ekalesia i le sa’ilia o le lalolagi; ae o le a ma’a’a atili ai loto o tagata o le lalolagi i lo latou le fia salamō.</p>
	<p class="standard-indented">O le fe’au a le ulua’i agelu o le Faaaliga 14 ua folafolaina mai ai le itula o le faamasinoga a le Atua, ma ua valaauina ai tagata ina ia latou matata’u i le Atua ma avatu ia te Ia le viiga. Na fuafuaina lenei fe’au ina ia vavae’esea ai le ekalesia a le Atua mai mea faatosina a le lalolagi. Na fuafuaina foi lea fe’au ina ia fafaguina ai i latou se’i o latou vaai i lo latou tulaga moni, i lo latou solomuli faaleagaga ma lo latou tulaga ua pei lava i latou o tagata o le lalolagi. Na aumaia e lenei fe’au se lapata’iga i le ekalesia. Ana usitai i ai le ekalesia, semanū e avea lenā ma auala e faasa’osa’oina ai mea leaga sa taofia ai lo latou o mai i le Atua. Ana latou talia le fe’au mai le lagi ma latou faamaulalo i luma o le Atua, ma latou faia se sauniuniga faamaoni mo le feiloa’iga ma Ia, semanū e iloga le galuega a le Agaga o le Atua ia i latou. Ana latou talia le fe’au, semanū e toe oo le ekalesia i le tulaga manuia na oo i ai le ekalesia i aso o le au aposetolo - o le tulaga manuia lea o le loto gatasitasi, o le faatuatua, ma le alofa; o aso ia na “tasi ai le loto ma le manatu o le au faatuatua”, ma sa latou “tala’iina atu le afioga a le Atua ma le faamalosi”; o aso ia na faaopoopoina ai e le Atua i le ekalesia ē ua faaolaina i lea aso ma lea aso. Galuega 4:32, 31; 2:47.</p>
	<p class="standard-indented">Ana talia e le au Kerisiano le malamalama e pei ona sulugia ai i latou mai le afioga a le Atua, semanū ua latou maua le loto gatasitasi e pei ona tatalo ai Keriso. O le lotogatasi lea ua ta’u e le aposetolo o le “lotogatasi i la le Agaga i le noataga o le filemu”. Fai mai le aposetolo, “E tasi le tino, e tasi foi le Agaga, faapei ona valaauina o outou i le faamoemoe e tasi ua valaauina ai outou; e tasi le Alii, e tasi le faatuatuaga, e tasi le papatisoga”. Efeso 4:3-5.</p>
	<p class="standard-indented">O i’uga manuia na, na maua e i latou o ē na latou talia le fe’au o le toe afio mai. E eseese ekalesia na latou o mai ai. Na solōia i lalo mea uma na fai ma pa pupuni i lo latou va ona o a latou ekalesia; na faapena ona faia i talitonuga na latou eseese ai. Na latou lafoa’i ma fulitua i le aoaoga sese o le meleniuma i le lalolagi a’o lumana’i ai le afio mai o Iesu. Na latou <span type="pagebreak" id="calibre_link-370" title="319" class="pagebreak">[319]</span> faasa’osa’o ni o latou taofi sese e uiga i le toe afio mai. Na ave’esea i o latou olaga le lotovii ma le amio faalelalolagi; na faaleleia leaga i o latou va; na noatia faatasi o latou loto i se mafutaga suamalie, ma ua pule aoao ai le alofa ma le olioli i o latou olaga. O le mea lenei na oo i le toaitiiti na latou talia lenei fe’au; o le mea lava foi lea semanū e oo ia i latou uma, pe ana latou talia uma lea fe’au.</p>
	<p class="standard-indented">Peitai e lei talia lenei lapata’iga e le to’atele o ekalesia. Sa tatau ona taulamua a latou faife’au i lo latou iloa o faailoga o le afio mai o Iesu, auā ua fai i latou ma tagata vā’ai “i le aiga o Isaraelu”. Peitai latou te lei iloa le upu moni mai le molimau a le au perofeta; latou te lei iloa foi le upu moni mai faailoga o le taimi na latou ola ai. A’o tumu le loto i moomooga faalelalolagi, na faapena ona maalili le alofa i le Atua ma le faatuatua i Lana afioga. Na faapena ona faaosolia o lo latou le talitonu ma lo latou tetee ina ua folafolaina le fe’au o le toe afio mai. Na atili ai lo latou le fia talia o le fe’au ona o le to’atele o ē na folafolaina lea fe’au e le o ni faife’au. Pei lava ona faia anamua, ua avatu le molimau manino a le afioga a le Atua ae faafetaui i le fesili, “Ua talitonu ea i ai nisi o faipule po o le au Faresaio?” A latou le iloa tali i molimau manino o vaegataimi faavalo’aga ua faataunuuina, ona latou taumafai lea e faasā le su’esu’eina o valo’aga. Ua latou fai mai o tusi o valo’aga o ni tusi ua tapunia ma faamaufaailogaina, ma e lei finagalo le Atua ina ia malamalama i ai se tasi. E afe ma afe na latou talitonu ma usitai faamaoni i a latou faife’au, ma ua faapena ona latou le fia faalogo i le lapata’iga. E to’atele nisi na talitonu i le upu moni ae na latou fefefe e faaiioa lea talitonuga ne’i faasāina i latou ma le malumalu. Na auina mai e le Atua le fe’au mo le tofotofoga ma le faamamāina o le ekalesia. Na tofotofoina le ekalesia ma ua faaalia a’e ai le to’atele o ē ua latou faa’ogatotonu i o latou loto le lalolagi ae le o Keriso. Ua malolosi atu o latou noataga i le lalolagi nai lo le mana’oga mo le lagi. Na faia la latou filifiliga latou te usitai i le leo o le poto faalelalolagi, ae liliu ese ai mai le fe’au o le upu moni, le feau e su’esu’eina ai le loto.</p>
	<p class="standard-indented">O lo latou teena o le lapata’iga a le ulua’i agelu, o lo latou teena lava lea o le auala faalelagi na tuuina mai mo lo latou toe fuata’iga. Ua latou teena le avefe’au faalelagi semanū latou te maua ai le fofō mo agasala na tutū i lo latou va ma le Atua.Ua atili ai nei lo latou sa’ilia o auala latou te fefaauoa’i ai ma le lalolagi. O le mafua’aga tonu lava lenei o le tulaga mata’utia na oo i ai ekalesia i le tausaga 1844 - o le amio i le lalolagi, o le solomuli faaleagaga, atoa ma le oti faaleagaga.</p>
	<p class="standard-indented">Na mulimuli mai tua o le ulua’i agelu o le Faaaliga 14 se isi agelu, o lo o alaga ma faapea mai: “Ua pa’ū, ua pa’ū Papelonia, o le aai tele, auā ua ia faainu i nuu uma i le uaina o le toasa i lana faitaaga”. Faaaliga 14:8. O le upu “Papelonia” e fanau mai le upu “Papelu”, ma o lona uiga o le fenumia’i. Ua faaaogaina i le Tusi Paia le upu “Papelonia” e fai ma faatusa <span type="pagebreak" id="calibre_link-371" title="320" class="pagebreak">[320]</span> o soo se itu’aiga o ekalesia pa’ū ese. Ua faatusa Papelonia i se fafine i le Faaaliga 17 - o le fafine ua faaaogaina i le Tusi Paia e fai ma faatusa o le ekalesia, o le fafine amiolelei o le faatusa lea o le ekalesia mamā, a’o le fafine talitane o le faatusa lea o le ekalesia pa’ū ese.</p>
	<p class="standard-indented">Ua faaaogaina e le Tusi Paja le mafutaga i le va o le tane ma le fafine e faatusa i ai le mafutaga vavalalata i le va o Keriso ma Lana ekalesia. Na tuufaatasia e Keriso Ia lava i Ona tagata ina ua latou osia se feagaiga uigā ma le tāua. Ua folafolaina mai e Keriso Ia lava i lea feagaiga e avea o lo latou Atua, a ua ta’utino atu foi le ekalesia o le a tuuina atu i latou mo Ia, na o Ia lava. Ua fetalai mai o Ia, “Ta te osi sa ta feagaiga ma a’u e faavavau; ta te osi sa ta feagaiga ma a’u i le amiotonu, ma le faamasinoga ma le agalelei, ma le alofa”. Hosea 2:19. Ua Ia fetalai mai foi, “Liliu maia ia te a’u ...auā o a’u o lau tane”. Ieremia 3:14. O le faatusa lava foi lea ua faaaogaina e Paulo i le Feagaiga Fou ina ua ia fai mai: “Auā ua uma ona ou faufautane ia te outou i le tane e toatasi; ina ia ou momoli ia te outou o le taupou faamaoni ia Keriso”. 2Korinito 11:2.</p>
	<p class="standard-indented">Ua faatusa le le faamaoni o le ekalesia ia Keriso i le le faamaoni o le fafine i le feagaiga na faia ma lana tane. Ua le faamaoni le ekalesia ia Keriso ina ua latou liliu ese ma Ia ae alu o latou loto i mea o le lalolagi. Ua faaaogaina foi le faatusa lava lenei e ta’u manino mai ai le agasala a Isaraelu i lo latou liliu ese ma le Alii. O upu nei ua faamatalaina mai ai le teena e Isaraelu o le alofa matalasi o le Atua: “Na ou tauto foi ia te oe, ma tā osia le feagaiaga Ma’u, ona fai ai lea o oe Mo’u”. “Na matuā lalelei lava oe, na manuia foi oe na fai ma malo. Na oo atu foi i nuu ese le logo o lou lalelei; auā sa atoa lea i lou matagofie na ou tuuina ai ia te oe. ...Ae peitai na e faatuatua i lou lalelei, ma e mulilua ona o lou logo.” “E pei o le fafine ona amio faa’ole’ole i lana tane, ua faapea ona amio faa’ole’ole ia te a’u o outou, le aiga o Isaraelu e, o loo fetalai mai ai Ieova.” “E pei o le avā ua mulilua, o le ua talia tane ese ae tuu lana lava tane.” Esekielu 16:8, 13-15, 32; Ieremia 3:20.</p>
	<p class="standard-indented">Ua tai foliga lava foi nei upu i le gagana ua faaaogaina i le Feagaiga Fou e faamatalaina mai ai le au Kerisiano ua sili ia i latou le faauo atu i le lalolagi nai lo le pipii atu i le Atua. Fai mai le aposetolo o Iakopo: “O outou tagata mulilulua e, tou te le iloa ea o le fefaauoa’i ma le lalolagi o le ita lea i le Atua? O lenei o se fia uō ma le lalolagi, ua avea o ia o se ita i le Atua”. Iakopo 4:4.</p>
	<p class="standard-indented">O upu nei ua faamatalaina mai ai le fafine po o Papelonia i le Faaaliga 17: “Ua ofu le fafine i le ie pāuli ma le mūmū, ua teuteu foi i auro, ma maa tāua, ma penina, ua i lona lima le ipu ua tumu i mea e inosia ma le leaga o lana faitaaga; ua tusia foi i lona muaulu le igoa, O le Mealilo, Papelonia Le Aai Tele, O le Tinā o Fafine Talitane.” Fai mai le perofeta, “Na ou iloa foi le fafine ua ōnā i le toto o le au paia ma le toto o ē na molimau ia Iesu”. Ua tā’ua foi Papelonia “o le aai tele lea, e i ai lana pule i <span type="pagebreak" id="calibre_link-372" title="321" class="pagebreak">[321]</span> tupu o le lalolagi”. Faaaliga 17:4-6, 18. O Roma na ia u’uina le pule lea na fefefe i ai tupu ma ta’ita’i o atunuu Kerisiano uma i le tele o senituri. Ua fetaui lelei le faaaogaina o le lanu pāuli ma le mūmū, faapea ma le auro ma maa tāua ma penina, e faamatala manino mai ai le matagofie ma le matalasi maoa’e o teuga faatupu ma le mamalu na ō faatasi ma le faamaualuga o le tupusā o Roma. E leai foi se isi malo e fetaui tonu i ai le faa’upuga o le “onā i le toto o le au paia” e pei ona faia e le ekalesia lea na sauāina ma faatāugāina soo o Keriso. O Papelonia foi lea ua molia i lona nonofo faapouliuli ma tupu o le lalolagi. Na avea ma talitane le ekalesia Iutaia ina ua latou liliu ese ma le Atua ae feoa’i ma faifaimea faatasi ma ē faapaupau. Ua faapena foi ona pa’u le ekalesia Roma ma lavea i le moliga e tasi, ina ua latou sa’ilia le malosi ma le lagolago atu o malo o le lalolagi.</p>
	<p class="standard-indented">Ua ta’ua Papelonia o le “tinā o fafine talitane”. O lona uiga o lana fanau o le faatusa lea o ekalesia uma o lo o pipii ma mulimuli i ana aoaoga ma ana uputuu, ma ua latou mulimuli i lana amio o le fulitua i le upu moni ma le finagalo o le Atua, ona o lona manatu i le nonofo faapouliuli ma le lalolagi. O le folafolaga o le pa’ū o Papelonia i le fe’au o le Faaaliga 14, e le taumate e faasino tonu lea i ekalesia na amata mai o mamā, a ua pa’u’ū ma faita’aga. O lo o mulimuli mai lenei fe’au i le lapata’iga e faatatau i le faamasinoga. O lona uiga o le taimi o le i’uga e alagaina ai lenei fe’au. O lona uiga e lē na o le ekalesia Roma e faatatau i ai lenei faa’upuga, auā o le ekalesia Roma ua fia selau tausaga o i ai i le tulaga pa’ū ma le faita’aga. Ae le gata i lea, o lo o i le mata’upu 18 o Faaaliga se valaau i le fanau a le Atua ina ia latou o ese mai Papelonia. Ua faailoa mai i lenei mau e to’atele le fanau a le Atua o lo o i totonu pea lava o Papelonia. O a ekalesia o lo o i ai le to’atele o le au Kerisiano i le asō? E le taumatea o le to’atele o lo o i totonu o Lotu Porotesano eseese. Na uiga ese le tutū faamaoni o nei lotu i le Atua ma Lana upu moni i le vaegataimi na latou faato’ā amata mai ai; ma sa faamanuiaina i latou e le Atua. E oo lava i tagata o le lalolagi, na latou ioe i le tele o mea lelei na oo mai talu ai le taliaina o aoaoga o le talalelei. Fai mai upu a le perofeta ia Isaraelu, “Na oo atu foi i nuu ese le logo o lou lalelei; auā sa atoa lea i lou matagofie na ou tuuina atu ai ia te oe, o lo o fetalai mai ai le Alii o Ieova”. Peitai na latou pa’u’ū ona o le mana’o lava e tasi lea na oo ai le malaia ma le faasalaga ia Isaraelu - o le mana’o lea e feoa’i ma fefaauoa’i ma faata’ita’i i tu ma aga a le au lē mata’u i le Atua. “Na e faatuatua i lou lalelei ma e mulilua ona o lou lauiloa.” Esekielu 16:14, 15.</p>
	<p class="standard-indented">Ua mulimuli le tele o lotu Porotesano i le faata’ita’iga leaga a Roma i lona nonofo faapouliuli ma tupu o le lalolagi. Ua faapena lotu Porotesano ia ua avea ma lotu a le malo i le tele o atunuu; ua faapena foi isi lotu Porotesano i lo latou sa’ilia o le viiga mai le lalolagi. Ua fetaui lelei i nei lotu uma le upu “Papelonia” po o le fenumia’i, auā ua latou fai mai o le <span type="pagebreak" id="calibre_link-373" title="322" class="pagebreak">[322]</span> Tusi Paia le faavae e tasi o a latou aoaoga, ae faauta i le tele o lotu eseese ua vaevaeina i ai i latou. E tofu lava le lotu ma ona talitonuga ma ana aoaoga.</p>
	<p class="standard-indented">Ua nonofo faapouliuli lotu Porotesano ma le lalolagi, e pei lava ona faia e le ekalesia Roma. Ae i ai foi isi uiga o Roma ua maua ai lotu Porotesano nei na vavae’ese mai ia Roma.</p>
	<p class="standard-indented">Fai mai upu a se tagata tusitala o le Ekalesia Katoliko Roma: “Afai ua agasala le Ekalesia Roma i le ifo i tupua ona o lo latou tatalo i le au paia ma sagato, o lona uiga ua agasala ai foi lana tama, o le Lotu Egelani lea, auā a ē maua so latou falesa e tasi ua faapaiaina ia Keriso, o le isi sefulu falesa ua faapaiaina ia Maria”. (Richard Challoner, The Catholic Christian Instructed, Preface, pp. 21, 22.)</p>
	<p class="standard-indented">Fai mai le tusitala lauiloa o Samuelu Hopikini i lana tusi na faaigoa “O se Faamatalaga e Uiga i le Meleniuma“: “E le na o le Ekalesia Roma e fetaui i ai uiga ma faagaioiga a le anetikeriso. E tele uiga o le anetikeriso e maua i totonu o lotu Porotesano. Ua mamao lava i latou ma le olaga o le fuata’iga atoatoa”. (Samuel Hopkins, Works, vol. 2, p. 328.)</p>
	<p class="standard-indented">Fai mai le faamatalaga a le tusitala o Katari e uiga i le vavae’ese mai Roma o le lotu a tagata Sikotilani, “Ua 300 tausaga talu ona tuua e la matou lotu faitoto’a o Roma. Na latou savavali ma tau’aveina se fu’a o lo o ai se ata o se Tusi Paia ua fofola, ma sa i ai ma la latou upu teuloto, ’Su’esu’e i Tusi’”. Ona faia lea e Katari se fesili uigā. Fai mai lana fesili, “Na ō ese mama mai ea i latou i Papelonia?” (Thomas Guthrie, The Gospel in Ezekiel, p. 237.)</p>
	<p class="standard-indented">Fai mai le faife’au o Supasione e uiga i le Lotu Egelani, “Ua pei o se laau ua ’atia le ’ō’ō o le Lotu Egelani; ua na o lea sauniga ma lea sakalameta ua alu ai le taimi atoa, ae leai se uiga, leai se mana o le Alii o i ai. O ē faatu’i’ese i ia sauniga ua tumu foi i latou i le le faamaoni. O ē na matou manatu o le a maua mai ai se lelei, ua latou ta’ito’atasi ma liliu ese mai aoaoga faavae o le ekalesia. Ou te talitonu ua oo i totoga o le Lotu Egelani le ma’i o le le faamaoni i ona ta’ita’i, ae o lo o latou ō lava i le pulelaa ma faa’ofu nei mea uma i le ofu Kerisiano”.</p>
	<p class="standard-indented">O le a le faapogai o le tele o lenei pa’ū ese ma le solomuli faaleagaga? Na faapefea ona ulua’i alu ese le ekalesia mai le tulaga mama o le talalelei? Ona ua mulimuli le ekalesia i tu ma aga faapaupau, ina ia faafaigofie ai ona talia e tagata faapaupau le talitonuga a le au Kerisiano. Fai mai le aposetolo o Paulo, “Auā o lo o galue nei lava le mea lilo a le amioleaga”. 2Tesalonia 2:7. Na i ai se tulaga mamā i le ekalesia i le vaitaimi o le au aposetolo. Peitai “e oo atu i le taufaai’uga o lona lua o senituri ua i ai se suiga i le tele o aulotu. Ua mou ese atu le tulaga mamā ma le le gaogaosā na i ai. A’o ta’ito’atasi ma maliliu le ulua’i au soo, na faapena ona tutū mai o a latou fanau ma tagata fou o le ekalesia, ma ua latou aumaia ni suiga fou i totonu o le galuega. Ua latou tu’utu’u ifo i lalo <span type="pagebreak" id="calibre_link-374" title="323" class="pagebreak">[323]</span> le tapulaa maualuga o le ekalesia Kerisiano ina ia faigofie ai ona maua nisi e liliu mai i le ekalesia. Ona sau ai loa lea e pei o se lolo le tafe mai o tagata faapaupau i totonu o le ekalesia, faatasi ai ma a latou tu ma aga masani, ma a latou sauniga, ma a latou tupua”. A’o sa’ilia e le ekalesia Kerisiano le fesoasoani a tupu ma ta’ita’i o le lalolagi, na faapena ona talia e le motu o tagata le talitonuga a tagata Kerisiano. Ae peitai, e ui lava na foliga mai fafo o ni Kerisiano, e to’atele na faapaupau pea lava i o latou loto, ae maise ai le fai faananā o la latou ifo i tupua. (Robert Robinson, Ecclesiastical Researches, ch. 6, par. 17, p. 51; Gavazzi, Lectures, p. 278.)</p>
	<p class="standard-indented">E le o le mea lava ea lenei e tasi ua tupu i ekalesia uma ua i ai le igoa Lotu Porotesano? A’o faasolo atu ina maliliu muā’au o le galuega, o ē na i ai le agaga moni o le ola faafouina, na faapena ona tutū mai o a latou fanau ma ua latou aumaia ni suiga fou i le galuega. Na latou piimau atu ma le le malamalama i talitonuga o o latou tua’ā; peitai latou te lei mulimuli i o latou olaga agamalu, latou te lei ola mativa foi pe fulitua i le lalolagi e pei o o latou tua’ā. Na latou teena isi malamalama i tua atu o le upu moni na iloa e o latou tua’ā. Na faapena ona mou atu le tulaga mamā ma le le gaogaosā na iloga ai le ulua’i ekalesia, ae tafe mai ai e pei o se lolo i totonu o le ekalesia uiga faalelalolagi, faatasi ai ma tu ma aga faapaupau, ma a latou sauniga, ma a latou tupua.</p>
	<p class="standard-indented">Se pagā lea! Faauta i le tulaga mata’utia ua oo i ai le fefaauoa’i a le au Kerisiano ma le lalolagi! Faauta i le se mamao ese o ekalesia Kerisiano mai le tapulaa o le loto maulalo, o le ola auauna mo nisi, o le ola mativa, o le olaga mamā ma le amioatua! Fai mai upu a Ioane Ueselē i sana tautalaga e uiga i le faaaogaina sa’o o tupe, “Aua le faama’imaua se vaega e tasi o lenei taleni tāua i le faamalieina o le tu’inanauga o mata; aua le faama’imaua lea taleni i lavalava taugatā ma teuga e faamalieina ai le loto faalialiavale. Aua le faama’imauina se vaega o lea taleni e faatau ai teuga eseese mo lou fale, po o mea-a-fale taugata e leai ni uiga. Aua le faaaluina se tupe mo le faamalieina o le agaga faalialiavale po o le lotovii. Afai e manuia lou olaga, o le a viia oe e tagata. Afai foi e te ofu i lavalava felanulanua’i ma le taugata, ma tele au mea’ai, o le a le taumatea lou viiga mai tagata ona o au mea taugata ma lou agalelei ma lou talimālō. Peitai, aua le faaaluina au tupe ina ia faatau mai ai le viiga a tagata. Ia sili ia te oe le viiga e sau i le Atua”. O aoaoga faapea ua le toe fia faalogo se isi i ai i le tele o ekalesia i ona po nei. (Wesley, Works, Sermon 50, “The Use of Money”)</p>
	<p class="standard-indented">Ua fiafia le to’atele o le lalolagi i le itu’aiga lotu na o le igoa. E to’atele ta’ita’i o malo, o faipule, o lōia, o foma’i ma tagata faatauoloa ua latou o mai i le ekalesia ina ia fai ma auala e maua ai so latou mamalu i le vaaiga a tagata, auā le au’iluma o a latou fuafuaga faalelalolagi. Ua faapena ona latou taumafai e ufiufi faiga amioletonu i lalo o le faa’upuga faapea o i latou o ni tagata Kerisiano. O le tamāo’aiga ma le mamalu o nei tagata o <span type="pagebreak" id="calibre_link-375" title="324" class="pagebreak">[324]</span> le lalolagi ua papatisoina, ua avea lea ma mea ua manana’o atili ai ekalesia nei e siitia i luga lo latou mamalu, ina ia saga tosina mai ai nisi tagata maumea ma nisi tagata maualuluga. Ua latou faatutūina i vaega iloga o aai ni malumalu tetele ma le matagofie, ni malumalu ua maoa’e ma taugata o latou mea-a-fale ua teuteuina ai. Ua o mai le au tapua’i ua teteu mai i o latou la’ei taugata faaonaponei. O se totogi maualuga ua totogi a’i le faife’au talenia ma le agavaa auā le faatosinaina mai ma le faafiafiaina o tagata. Ia fai faalelei ana lauga ina ia lē āfāina ai agasala a le au māumea ma mamalu eseese o le au tapua’i, a ia faia ni upu molemole ma ni upu suamalie i la latou faafofoga’aga. Ua faapena ona tusia suafa o le au māumea ma ē maualuluga i tusi a le ekalesia, ma ua faapena ona ufiufi ai agasala a nei tagata i lalo ifo o se mea ua foliga mai o se amioatua.</p>
	<p class="standard-indented">O upu nei na faamatalaina ai e se nusipepa lauiloa i le lalolagi le au Kerisiano i lo latou va ma le lalolagi. Fai mai lea nusipepa: “Ua lolo’u atu lava le ekalesia i le mea e mana’o i ai le lalolagi, ma ua suia e le ekalesia le faiga o ana sauniga ina ia fetaui ai ma mana’oga faaonaponei. Ua faaaogaina e le ekalesia soo se auala ina ia faatosina mai ai tagata i mea faalelotu”. Na tusia e se tasi tusitala upu nei e faatatau i le ekalesia Metotisi, i le nusipepa e igoa o le Tuto’atasi i le aai o Niu Ioka. Fai mai lea tusitala: “Ua toetoe lava leai se eseesega i le va o amioga a tagata lotu ma tagata o le lalolagi. O lo o taumafai ma’elega tagata o le ekalesia faapea ma tagata o le lalolagi ina ia soloia ma ave’esea eseesega uma i le va o a latou mea e fai ma a latou faafiafiaga. Ua avea le fiafia mai o le lalolagi i le ekalesia, ma auala ua faatupula’ia tele ai le fuainumera o ē ua latou faaaogaina le ekalesia mo lo latou lava lelei, ae latou te le fia savavali ma le faamaoni i le auala moni faaKerisiano”.</p>
	<p class="standard-indented">Fai mai se tagata e suafa ia Haua Kolosepi: “Ua mamao lava le se ese o le ekalesia a Keriso mai le fuafuaga a le Alii. O se mea lea e ao ona faapopoleina ai i tatou. E pei lava ona ave’esea e nuu faapaupau loto o tagata Iutaia mai le Atua e ala i a latou fefaauoa’iga, ua faapena foi ona liliu ese le ekalesia a Keriso mai le finagalo o le Atua, e ala i ana faita’aga ma le lalolagi. Ua faapena ona gaua’i atu le ekalesia i amioga ma tu a tagata faalemata’u i le Atua, o ni amioga ma tu e foliga mamā mai fafo. Ua faapena ona faaaogaina e le ekalesia finauga ma faaupuga a le lalolagi, ma ua faia ai e le ekalesia ni a latou filifiliga ma faai’uga e le talafeagai ai ma le finagalo faaalia o le Atua, o ni filifiliga e tineia ai le amioatua faamaoni”. (The Healthy Christian: An Appeal to the Church, pp. 141 142.)</p>
	<p class="standard-indented">O le sosolo mai o amioga faalelalolagi i totonu o le ekalesia, faapea ma le sa’iliga o mea faafiafia, o mea ia ua toetoe ai lava mou ese ma le ekalesia uiga lelei e pei o le agaga foa’i ma le agaga alofa faamaoni ma le lē manatu faapito. “A’o laiti nisi o le au matutua ua galulue nei i le <span type="pagebreak" id="calibre_link-376" title="325" class="pagebreak">[325]</span> ekalesia, sa a’oa’oina i latou e o latou mātua ina ia iloa taofia nisi o o latou mana’oga, ina ia mafai ai ona faasaoina se tupe e ave mo le galuega a Keriso. A’o le asō, a mana’omia e le ekalesia se tupe, se’iloga o ni koniseti po o ni fale’aiga e fai, ona faato’ā maua lea o se tupe - se’iloga lava o se mea e faafiafia ai tagata.”</p>
	<p class="standard-indented">O nisi nei o upu a Uosipeni le Kovana o le Setete o Uisikonesini i Amerika, i lana saunoaga faaletausaga na faia i le aso 9 Ianuari, 1873: “Peiseai e ao ona faia se tulafono ina ia lepeti ai i lalo nofoaga o lo o fai ma falea’oga e a’oa’oina ai mea leaga faaalu-tupe e pei o le poka, o le pele tupe ma petipetiga. O mea ia ua salalau i le setete atoa. E oo lava foi i le ekalesia, e i ai taimi ua latou faia ai le galuega a le tiapolo - atonu ua latou faia ma le le iloa. Ua latou faia koniseti, o lūlū, o se’i, ma isi auala faapena e su’e ai tupe mo mea faalelotu, po o nisi foi mafua’aga faalēmanuia. O nei faiga uma, o auala ina ia maua ai le tupe e aunoa ma se galuega ua fai. Ua leai se mea ua sili atu lona leaga mo le autalavou e pei o lūlū ma se’i, o poka ma petipetiga, ma le pele tupe, o mea e ono maua mai ai se tupe tele ae aunoa ma se galuega ua faia. Na o le faapaiē e maua mai ai e le autalavou, atoa ma le gaoi ina ia maua se tupe auā nisi pepa o le se’i po o le lūlū. Ua atili ona tosina i ai o le autalavou i nei amioga le lelei ona ua latou vaai o lo o faia nei mea e tagata aulotu, ma le faaupuga o le tupe mo se mafua’aga lelei.</p>
	<p class="standard-indented">Ua osofa’ia ekalesia Kerisiano uma e le agaga o le fefaauoa’i ma le lalolagi. Na faamatalaina e se tagata e suafa ia Ropati Atekini le tulaga pa’ū maulalo faaleagaga o le atunuu o Egelani i lena vaitaimi, i sana lauga na faia i Lonetona. Fai mai o ia: “Ua le toe maua i le lalolagi le au amiotonu faamaoni, ae leai ma se isi o popole i lea tulaga. O le au Kerisiano ma ē ō i lotu i soo se ekalesia, o i latou o tagata e fiafia i le lalolagi, o ē savavali e pei o le lalolagi, o ē naunau ina ia le mativa i se mea e tasi, o ē naunau i le viiga mai tagata. Ua valaauina i latou ina ia puapuagatia faatasi ma Keriso, peitai e oo lava i le tauemuina ona o Keriso ua latou fefefe ai. ...Ua peiseai ua matamata tetele i luma o falesa ta’itasi upu nei: Solomuli Faaleagaga, Tulaga Pa’ū Ese. E feololo pe ana faapea latou te iloa lea tulaga; atonu e maua i ai se fofō. Peitai, faauta ua latou alalaga mai, ’Ua tamao’aiga i matou, ua tele lo matou oa, ua matou le mativa i se mea e tasi’”. (Second Advent Library, tract No 39.)</p>
	<p class="standard-indented">Ua molia Papelonia ona o le agasala mata’utia o lona “faainu i nuu uma i le uaina o le to’asā o lona faita’aga”. O le ipu o le ’ava oona ua ia avatua le lalolagi, o le faatusa lea o aoaoga sese ua ia talia talu ai lana faita’aga ma ē maualuluga o le lalolagi. Ua palapalā lona olaga faaleagaga ona o lana faauō i le lalolagi, ma ua ia avatua lea tulaga pa’ū ese i le lalolagi, e ala i lona faia o aoaoga sese, o aoaoga ua tetee i afioga manino ua a’oa’oina e le Tusi Paia.</p>
	<p class="standard-indented">Na taofia e Roma le Tusi Paia mai tagata, ae faia le poloa’iga ina ia talia <span type="pagebreak" id="calibre_link-377" title="326" class="pagebreak">[326]</span> e tagata ana aoaoga e sui a’i aoaoaga a le afioga a le Atua. Na faia le galuega o le Toe Fuata’iga ina ia toe faafo’i tagata i le afioga a le Atua. Peitai ua a’oa’oina tagata i ekalesia i nei ona po, ina ia latou talitonu ma faatuatua i aoaoga a la latou ekalesia ae le o le Tusi Paia. Fai mai se faamatalaga a Salesa Pisa e uiga i Lotu Porotesano: “Ua ese lo latou faaeteete ne’i faia se upu leaga i le tusi o talitonuga o le lotu. Ua leai se eseesega o i latou ma ta’ita’i o le ekalesia Roma auā na faaeteete tele foi i latou ne’i faia se upu leaga e se tasi i tapua’iga na faia i tagata paia ma le au maturo, o se mea na latou una’iina ma faamalosia. Ua faia e ekalesia Porotesano ni tulafono e faafaigata ai ona avea se tasi ma faife’au se’i vagana ua talia e lea tagata se isi tusi e faaopoopo i le Tusi Paia. O le mea moni ua amata lava ona tuleia i tua ma faasāina le Tusi Paia e le tusi o talitonuga o le lotu. Ua leai lava se eseesega ma le masani na faia e Roma. Peitai ua faia lenei mea e Lotu Porotesano i se auala e le mate’iagofie ai e tagata”. (Sermon on “The Bible a Sufficient Creed”, delivered at Fort Wayne, Indiana, Feb. 22, 1846.)</p>
	<p class="standard-indented">A laugaina le afioga a le Atua e faife’au faamaoni, ona laulaututū a’e lea o le au popoto, o ē ua fai mai o i latou o faife’au ua malamalama lelei i le Tusi Paia, ma ua latou ta’u le aoaoga o le upu moni o le tala’iga o mea sese. Na faapena ona latou faaliliu’eseina tagata mai lo latou sa’ilia o le upu moni. Ana le onanā le lalolagi i le uaina a Papelonia, semanū ua talitonu tagata ma liua i upu manino o le afioga a le Atua. Peitai ua fenumia’i aoaoga faalelotu, ua fenumia’i tagata ma ua latou le iloa ai po o le fea tonu le upu moni. Ua le salamō le lalolagi ona o faiga a le ekalesia.</p>
	<p class="standard-indented">O le tau mafanafana o le tausaga 1844 na amata alagaina ai le fe’au a lona lua o agelu o le Faaaliga 14. Na faasino tonu lea fe’au i lea vaitaimi i ekalesia i le Iunaite Setete, auā o Amerika na aupito lautele ai le alagaina o le fe’au o le faamasinoga, o Amerika foi na teena ai lea fe’au e le lautele o tagata, ma o Amerika foi na pito televave ai le alu ifo o le pa’ū faaleagaga o ekalesia. Peitai e lei faataunuuina atoatoa lea fe’au ile 1844. E moni na oo i ekalesia se pa’ū faaleagaga i lea vaitaimi talu ai lo latou teena o le malamalama o le fe’au o le toe afio mai. Peitai o lea pa’ū e lei atoatoa. A’o teena e ia ekalesia upu moni mo nei ona po, ua faapena ona maulalo atili ai la latou pa’ū. Peitai e lei oo i le taimi e mafai ai ona tatou faapea ifo, “Ua pa’ū Papelonia ona ua ia faainu i nuu uma i le uaina o le to’asā o lana faita’aga”. E lei faia e Papelonia lenei mea i atunuu uma. O lo o faatupula’ia pea le salalau atu o le agaga faauō i le lalolagi i ekalesia Porotesano i atunuu Kerisiano uma, ma o lo o aofia ai nei ekalesia uma i le fe’au a lona lua o agelu. Peitai e lei oo le galuega o le solomuli ma le pa’ū faaleagaga i lona taualuga.</p>
	<p class="standard-indented">A’o lumana’i le afio mai o le Alii, fai mai le Tusi Paia o le a galue Satani “i le mana uma, ma faailoga, ma vavega pepelo, ma mea faasesē uma o le amioleaga”. O ē uma foi ua latou le talia le upu moni ina ia faaolaina ai i <span type="pagebreak" id="calibre_link-378" title="327" class="pagebreak">[327]</span> latou, o le a tuu i latou i la latou faitalia, ina ia latou talitonu ai i le galuega taufaasese, ma latou talia ai le mea pepelo. 2Tesalonia 2: 9-11. E oo loa le lalolagi i lea tulaga, e taunuu atoatoa loa le nonofo faatasi o le ekalesia ma le lalolagi i atunuu Kerisiano uma, ona atoatoa loa lea o le pa’ū a Papelonia. O lenei suiga o se mea e faifaimalie mai, ma o lo o lumana’i pea le atoaga o le faataunuuga o le Faaaliga 14:8.</p>
	<p class="standard-indented">E ui lava i le tele o le pogisa faaleagaga o ekalesia ua ta’ua o Papelonia, e ui lava i le mamao o lo latou se ese ma le Atua, o lo o i ai lava i totonu o nei ekalesia le to’atele o le fanau moni a le Atua, o le tino o Keriso. E to’atele i latou nei latou te lei vā’ai i fe’au faapitoa mo nei ona po. E to’atele foi ua le fiafia i le tulaga ua latou i ai, ma ua latou fia maua se malamalama manino. Ua i’uvale a latou sa’iliga mo foliga o Keriso i totonu o a latou ekalesia. A’o faasolosolo ifo pea i lalo le pa’ū faaleagaga o nei ekalesia, a’o aga’i atu pea le ekalesia ina ia nonofo faatasi ma le lalolagi, o le a faapena ona aliali mai o ni vasega se lua i tagata o nei ekalesia - o ē fiafia i le lalolagi, ma ē o lo o sa’ili mo Keriso. O le a faasolo ina tele se va i nei vasega e lua, sei oo ina ua vavae’ese mai le fanau moni a le Atua. O lo o sau le taimi o le a le mafai ai ona saga nonofo pea ē alolofa moni i le Atua i totonu o ia ekalesia ma faifaimea ai ma ē ua sili atu ia i latou le fiafia i le lalolagi i lo le alofa i le Atua, o ē ua foliga mai e amioatua, a’o le mana ua i lea mea ua latou teena.</p>
	<p class="standard-indented">O le teena o le lapata’iga sautuatolu o le Faaaliga 14:6-12 o le a taunuu atoatoa ai tulaga e pei ona valo’ia mai i le fe’au a lona lua o agelu. O le taimi lea o le a alu atu ai le valaau i le fanau a le Atua o lo o totoe pea i Papelonia, ina ia latou vavae ese mai lana mafutaga. Ua faailoa mai lea vaitaimi ma lea valaau i le Faaaliga 18. O le toe valaau lava lea o le a tuuina atu i le lalolagi; ma o le a le fo’i fua mai lea fe’au. O le taimi e tuua ai i latou o ē le fia talitonu i le upu moni ae fiafia i le agasala, o le taimi e tuua ai i latou nei i la latou faitalia, ma ua latou talia ai le galuega taufaasese ma latou talia ai le mea pepelo, o le taimi lava lea e susulu atu ai le malamalama o le upu moni ia i latou uma ua tatala o latou loto latou te talia lea fe’au. O e uma o le fanau a le Atua o totoe i Papelonia i lea taimi, o le a latou usitai i le valaau ua faapea mai, “Lo’u nuu e, ia outou o ese ia te ia”. Faaaliga 18:4. <span type="pagebreak" id="calibre_link-379" title="328" class="pagebreak">[328]</span> </p>
</div>
</div>


<div class="calibre1" id="calibre_link-25">
<div class="chapter" id="calibre_link-643">
	<h2 class="chapterhead">Mataupu 22&mdash;Ua Faataunuuina Valo’aga</h2>
	<p class="standard-indented">Na oo ifo masalosaloga ma le le maumanatu i le au faatalitali faamaoni, ina ua mavae aso na latou manatu o le a afio mai ai le Iesu, i le vaitau e tuputupu ai laau i le tausaga 1844. O le vaai a le lalolagi, o i latou o ni tagata ua matuā to’ilalo popo, ma ua faamaonia nei ua faasesēina i latou. Peitai, na latou faamoemoe pea lava i le afioga a le Atua. Na faaauau pea lava su’esu’ega a le toatele i le Tusi Paia; na latou toe su’esu’e faalelei i faamaoniga o lo latou talitonuga, ma ua latou toe su’esu’e i valo’aga mo se malamalama faaopoopo. Na foliga mai ua manino le faamatalaga a le Tusi Paia ua lagolagoina ai lo latou talitonuga. Ua manino faailoga ua faaiioa mai ai ua lata le afio mai o Keriso. O faamanuiaga faapitoa a le Alii e ala i olaga o tagata agasala ua liua, ma le olaga toe faafouina i tagata Kerisiano, o ni faailoga nei e iloa e mai le lagi lenei fe’au. E ui lava na le malamalama le au faatuatua i le mafua’aga ua oo mai ai lea tulaga mafatia ia i latou, na latou lagona le ta’ita’iga a le Atua i o latou olaga.</p>
	<p class="standard-indented">Na le gata i lo latou su’esu’eina o valo’aga o le toe afio mai, ae na latou faitau foi ni faatonuga ma apoapoa’iga e faatatau tonu i lo latou tulaga faaletonu ma le le maumanatu. Na latou faitauina mau ua faamalosi mai ai ina ia latou faatalitali ma le onosa’i i le faatuatua, ma ia latou faatuatua e i ai se aso latou te manino ai i mea ua latou pogisa ai nei.</p>
	<p class="standard-indented">O se tasi o ia valo’aga na latou su’esu’e i ai o le Sapakuka 2:1-4. “Ou te tu i le mea ou te leoleo ai, ou te tu foi a’u i le olo, ou te vaavaai foi ina ia ou iloa pe se a se mea e fetalai mai ai o ia ia te a’u, pe se a foi se mea ou te tali atu ai i la’u finauga. Ua tali mai foi Ieova ia te a’u, ua faapea mai, Ia e tusi manino le faaaliga i luga o se papamaa, ina ia momo’e se sāvali ma ave. Auā ua tuupoina se taimi mo le faaaliga; o lo o tautala i le i’uga, ma e le pepelo lava. E ui lava ina tuai mai, a ia faatalitali pea i ai; auā e oo mai lava, e le faatuai mai. E ola le ua amiotonu i lona faatuatua.”</p>
	<p class="standard-indented">O faatonuga ua tuuina mai i lenei valo’aga na oo ifo ai le manatu ia Salesa Fisi i le tausaga 1842, ina ia saunia se ata e faamalamalamaina ai valo’aga o le tusi o Tanielu ma le tusi o Faaaliga. Fai mai le valo’aga, “Ia e tusi manino le faaaliga i luga o se papamaa, ina ia momo’e se sāvali ma <span type="pagebreak" id="calibre_link-380" title="329" class="pagebreak">[329]</span> ave”. Na latou talitonu o le lomiga o lea ata faavalo’aga o le faataunuuga lea o le faatonuga ua tuuina mai e Sapakuka. Peitai latou te le’i iloa i lea taimi o lo o ta’u mai foi i lea lava valo’aga se faatuai i le faataunuuga o le faaaliga - o se taimi e faatalitali ai. Faato’ā tāua ia i latou lea mau ina ua mavae le taimi o lo latou tiga mafatia. “Auā ua tuupoina se taimi mo le faaaliga; o lo o tautala i le i’uga, ma e le pepelo lava. E ui lava ina tuai mai, a ia faatalitali pea i ai; auā e oo mai lava, e le faatuai mai. E ola lē ua amiotonu i lona faatuatua.”</p>
	<p class="standard-indented">Na maua foi se faamalosiga ma se faamafanafanaga mo le au faatalitali, mai se vaega o le valo’aga a Esekielu. “Ua oo mai foi le afioga a Ieova ia te a’u, ua faapea mai, Le Atalii o le tagata, se a ea lena faata’oto ua ia te outou i le nuu o Isaraelu - le faata’oto lea ua faapea mai, ’Ua mavae atu aso, ae ua i’uvale faaaliga uma? O le mea lea ia e fai atu ai ia te i latou, Ua faapea ona fetalai mai o le Alii o Ieova, ’O le a ou ave’esea lea faata’oto; latou te le toe sii mai lava upu o lenei faata’oto i Isaraelu’. Ia e fai atu ia te i latou, Ua lata mai aso e faataunuuina ai o faaaliga uma. Auā o a’u o Ieova, o mea uma foi ou te tautala atu ai, e faataunuuina lava, e le toe faatuai. Ua fai mai le aiga o Isaraelu, ’O le faaaliga ua ia vaaia, e mo aso amuli lava ia; ua ia vavalo foi i ona po o lo o mamao i le lumana’i’. O le mea lea ia e fai atu ai ia te i latou, O lo o faapea ona fetalai mai o le Alii o Ieova, ’E le toe faatuai lava se tasi o a’u upu; o mea uma foi ou te fai atu ai, o le a taunuu uma lava, auā ua fetalai mai ai le Alii o Ieova.’” Esekielu 12: 21-25, 27, 28.</p>
	<p class="standard-indented">Na olioli le au faatalitali ona ua latou talitonu na silafia e le Atua mai le amataga lo latou tiga mafatia, ona tuuina mai lea e Ia o nei upu faamalosi, upu e toe faafouina ai lo latou faamoemoe. Ana leai nei mau mai le Tusi Paia ua apoapoa’iina ai i latou ina ia latou faatalitali ma le onosa’i, ma ia tumau lo latou faatuatua i le afioga a le Atua, semanū e le tutū o latou faatuatua i lenā itula o lo latou tofotofoga.</p>
	<p class="standard-indented">Ua faamanino mai foi e le faataoto i taupou e to’asefulu i le Mataio 25, le mea na oo i ē na faatalitali mo le toe afio mai. Na fesili Ona soo ia Keriso po o a faailoga o Lona toe afio mai ma le i’uga o le lalolagi. Ona tali lea o Iesu i lea fesili i le Mataio 24. Na Ia faatepa i latou i nisi o mea tetele ma le tāua i le tala faasolo o le lalolagi, mai le taimi o Lona ulua’i maliu mai, sei oo i Lona toe afio mai. O mea na Ia faatepa i ai le au soo o le faatafunaga o Ierusalema; o puapuaga ma sauaga o le ekalesia, i lalo o le pule a Roma faapaupau, ma le pule a le ekalesia Roma; o le faapouliuligia o le la ma le masina; ma le pa’u’Q o fetu. Ua mae’a ia, ona Ia fetalai lea e faatatau i Lona afio mai i Lona malo, ma Ia faia le faataoto e uiga i ni vasega se lua o auauna o ē na faatalitali mo Lona faaali mai. O upu nei ua amata ai le mata’upu 25 o Mataio: “O ia ona po e tusa ai le malo o le lagi ma taupou e to’asefulu”. O le mata’upu lenei ua tatou vaai ai i le ekalesia i aso o le i’uga, e pei lava ona ua faailoa mai foi i le <span type="pagebreak" id="calibre_link-381" title="330" class="pagebreak">[330]</span> faai’uga o le mata’upu 24. Ua faatusaina le faatalitali a le ekalesia i aso o le i’uga, i mea e masani ona tutupu i faaipoipoga a tagata Palesitina.</p>
	<p class="standard-indented">“O ia ona po e tusa ai le malo o le lagi ma taupou e to’asefulu, o e na ave a latou lamepa, ma latou o atu e faafetaia’i i le faato’āfaiavā. Ua popoto le toalima o i latou, ae.vālea le toalima. O ē vālea ua ave a latou lamepa, ae le’i avea ma ni suāu’u. A’o ē popoto ua ave ni suau’u i a latou fagu faatasi ma a latou lamepa. Ua tuai mai le faato’āfaiavā, ona taufaitulemomoe ai lea o i latou uma, ua momoe lava. A ua oo i le tulua o po, ona sau ai lea o le alaga, Faauta, ua sau le faato’āfaiavā; inā o ia outou e faafetaia’i ia te ia.”</p>
	<p class="standard-indented">Na malamalama le au faatalitali ua faatusaina le afio mai o Keriso i le sau o le faato’āfaiavā. O le o atu o taupou ua faatusa i ai le tele o le olaga faafouina na vaaia talu ai le folafolaina o Lona toe afio mai. E lua ni vasega o tagata ua faatusaina mai i lenei faataoto, e pei lava ona faailoa mai i le faataoto o le Mataio 24. Na ta’itasi i latou ma ave a latou lamepa, o le Tusi Paia lea, ma ua latou o atu i lona malamalama e faafetaia’i i le Faato’āfaiavā. Na ave lamepa a taupou valelea, ae le’i avea se suau’u faatasi ma a latou lamepa; peitai na ave e le au popoto le suau’u faatasi ma a latou lamepa. O i latou ia ua faatusa i le au popoto, ua latou talia le alofa tunoa o le Atua, ua latou talia le mana faafouina o le Agaga Paia. O le mana lea e mafai ai ona avea Lana afioga o le sulu i o tatou vae ma le malamalama i o tatou ala. Na latou su’esu’eina le Tusi Paia ma le mata’u i le Atua, ina ia latou iloa ai le upu moni; ma latou sa’ili faamaoni ai mo le olaga mamā. O i latou ia ua i ai lo latou faatuatua i le Atua ma Lana afioga, o le faatuatua lea e le mafai ona lafotūina e se faatuai mai po o se tiga mafatia. Peitai e le’i avea e le isi to’alima se suau’u faatasi ma a latou lamepa. Ua muamua ona latou o ae latou te le’i mafaufau lelei i ai. Na latou o i lo latou fefefe ona o le uigā o le fe’au, ae na latou o ma le faalagolago i le faatuatua o o latou uso. Na latou manatu ua lava le mumū itiiti o lagona lelei, e aunoa ma se malamalama’aga manino o le upu moni, e aunoa foi ma le galuega a le Agaga i le loto. Na o atu i latou nei e faafetaia’i i le Alii, na o atu ma le fiafia ona o le taui o le a latou maua i le taimi nei lava. Peitai latou te le’i sauni mo se faatuai mai, po o se tiga mafatia ona o faamoemoega ua le taulau. E le’i tutu o latou faatuatua i le aso o le tofotofoga, ma ua mu itiiti ai a latou lamepa.</p>
	<p class="standard-indented">“Ua faatuai mai le faato’āfaiavā, ona taufaitulemomoe ai lea o i latou uma.” O le faatuai mai o le faato’āfaiavā ua faatusa i ai le tigā ma le mafatia na oo i le au faatalitali ina ua le afio mai Iesu, ma na foliga ai, ua tuai mai le Alii. O le aso lea o le faalētonu ma le le maumanatu, ina ua pe ai le fiafia o ē faa’afa’afa ma ē ua Kerisiano na o le igoa. Peitai o e na faavae i le Tusi Paia lo latou faatuatua, na latou tutu i le papa, o le papa e mausali e ui lava i le malolosi o galu o tiga ma mafatia ona o faamoemoe ua le taunuu. “Ona taufaitulemomoe ai lea o i latou uma.” Ua momoe isi <span type="pagebreak" id="calibre_link-382" title="331" class="pagebreak">[331]</span>  <span type="pagebreak" id="calibre_link-383" title="332" class="pagebreak">[332]</span> ma le faalepopole ma ua lafoa’i i lo latou faatuatua; a’o le isi vasega na latou faatalitali ma le onosa’i, sei o latou maua se faaopoopoga o lo latou malamalama. Peitai o le pogisa o le tofotofoga na foliga mai ai ua mamulu ese lo latou ma’elega ma lo latou alofa. Ua le toe mafai nei ona faalagolago le au Kerisiano faa’afa’afa po o Kerisiano na o le igoa, i le faatuatua o o latou uso. Ua oo i le aso latou te tutū ai ta’ito’atasi, po o le pa’u’ū ai foi ta’ito’atasi.</p>
	<p class="standard-indented">O le aso lea na aliali a’e ai uiga soonafai, uiga le fuafua lelei o le toatele. O nisi o ē na faatalitali ua latou teena le afioga a le Atua, le ta’iala le sese e to’atasi. Ua latou fai mai ua ta’ita’ia i latou e le Agaga o le Atua, a ua latou le toe pulea lelei o latou lagona, ua latou le pulea lelei o latou mafaufauga, ma ua latou le faatatau lelei. O nisi o i latou na tele ai se tinoū ma se ma’elega e alu pogisa e aunoa ma se malamalama. Ua latou ta’uleagaina soo se tasi e le lagolagoina i latou. O le toatele o le au faatalitali faamaoni na latou le fiafia i faiga a nei tagata ona ua ta’uleagaina ai le galuega o le upu moni.</p>
	<p class="standard-indented">O se tasi lea o auala a Satani na faaaogaina ina ia lepeti ai le galuega a le Atua. Na lūlūina ma fagua tagata i le tala’iga o le toe afio mai. E afe ma afe na liua, ma e toatele le au faamaoni ua latou tuuina atu i latou lava i le galuega o le folafolaina o le upu moni, e oo lava i le taimi lea o le faatuai mai. Ua vaai atu le alii o le pouliuli i le gasolosolo ese atu o ona tagata. O lea na ia taumafai ai ina ia faamātagāina le galuega a le Atua, e ala i lona faaseseina o nisi, ma lona una’iina o i latou i uiga soonafai, ma uiga le fuafua lelei. Ona faasaga mai loa lea o au a le ti’apolo e tusilima i soo se mea sese, soo se faagaioiga le lelei, ma ua latou faatetelē i ia sese, ina ia fai ma luma o le galuega o le toe afio mai. Na faapena ona faia o le galuega a le ti’apolo. Na mana’o Satani ina ia toatele i latou o ē faaiioa mai lo latou talitonu i le toe afio mai, ae o lo o pulea uma e ia o latou olaga. O tagata ia o le a atili ai ona faamanuiaina lana galuega, ae maise lava pe a faaiioa atu i le lalolagi o nisi nei o sui o le tino o le au faatuatua moni.</p>
	<p class="standard-indented">Ua ta’ua Satani “o le na molia o tatou uso”, ma o le agaga lava lea o Satani o le faaoso o tagata latou te vaavaaivale i leaga ma sese o le fanau a le Atua, ona tala’i lea o ia leaga ae ufiufi a latou galuega lelei. Soo se taimi e galue ai le Atua mo le faaolataga o agaga, o taimi foi ia e galue malosi ai le ti’apolo. A ō mai atalii o le Atua e tutū i Ona luma, e sau ai foi ma Satani faatasi ma i latou. Soo se mea o fai ai se galuega o le toe fuata’iga po o le faamalosia o le olaga faafouina, o inā foi e taumafai Satani ina ia aumai i ai le au faalēmata’u ma i latou ua le sa’osa’o lelei o latou mafaufau. E talia loa e i latou ia nisi o vaega o le upu moni, ona galue loa lea o Satani e ala ia i latou nei, e aumaia i totonu o le ekalesia ni a’oa’oga sese ina ia faaseseina ai i latou ua le faautauta. E le avea se tasi o se Kerisiano faamaoni ona o lona feofeoa’i ma le fanau a le Atua, tusa <span type="pagebreak" id="calibre_link-384" title="333" class="pagebreak">[333]</span> lava po o totonu o le fale o le Atua, po o le auai foi i le faamanatuga a le Atua. O lo o auai Satani i le tele o sauniga tāua a le ekalesia, e ala i tagata ua ia faaaogaina e fai ma ona sui.</p>
	<p class="standard-indented">O lo o galue Satani e faatautee i le Atua i soo se inisi o le auala ua savavali ai Lana fanau i la latou malaga i le aai faalelagi. E leai se galuega o le toe fuata’iga po o se taumafaiga mo le olaga faafouina ua faia i le tala faasolo o le lalolagi, e aunoa ma le fetaia’iga ma faafitauli ma faigata. Na faapena i aso o Paulo. Soo se aai na faatūina ai e Paulo se ekalesia, na i ai foi i latou ua fai mai ua latou talia le upu moni, ae na o a’oa’oga sese na latou aumaia - o a’oa’oga ana talia semanū e tulia ai i fafo le fiafia faamaoni i le upu moni. Na puapuagatia foi ma fememea’i Luteru ona o le galuega a tagata soonafai ma le le fuafua lelei. O tagata ia na fai mai na fetalai tuusa’o atu ia i latou le Atua, ma ua latou manatu ai ua latou maua le faitalia latou te siitia a’e ai o latou manatu e faasilia i lo le molimau a le Tusi Paia. O ē vaivaí i le faatuatua, o ē le’i faalagolago i le afioga a le Atua, o ē na mageso taliga i le fia faalogo i se mea fou, o i latou ia na faasesēina i a’oa’oga a nei a’oa’o fou. Na faapena ona latou galulue faatasi ma au a Satani latou te talepe ma lepeti mea na atina’e e le Atua e ala ia Luteru. Na faapea foi Uesele ma isi auauna a le Atua na faamanuiaina ai le lalolagi i lo latou faatuatua. Na fetaia’i uma i latou ma togafiti poto a Satani o le na galue e ala i tagata ua foliga mai ua tumu i le ma’elega mo le Atua, a’o ni tagata faalēmata’u, o ni tagata soonafai ma le lē fuafua lelei. </p>
	<p class="standard-indented">Na faailoa le lēe fiafia o Mila i soo se mea na ono ofi mai ai tagata faapea i totonu o le galuega. Na ia ioe faatasi ma Luteru e ao ona tofotofoina ma tuu i le fua a le Tusi Paia soo se agaga ma soo se aoaoga. Fai mai Mila, “Ua malosi le galuega a le ti’apolo i mafaufau o nisi i le taimi nei. Ae faapefea ona tatou iloa pe mai fea le agaga o lo o galue ia i latou? Fai mai le tali a le Tusi Paia: ’Tou te iloa i latou i o latou fua’. Ua tele agaga ua o atu nei i le lalolagi; ua faatonuina i tatou ina ia tatou tofotofoina soo se agaga. O le agaga tatou te le maua ai se una’iga ina ia tatou ’nonofo ma le faautauta ma le amiotonu atoa ma le amioatua i lenei olaga’, e le o le Agaga lea o Keriso. Ua faamalosia atili lo’u talitonuga o Satani e pogai mai ai nei a’oa’oga sese. E tele nisi o i tatou ua foliga mai e amioatua; peitai o lo o latou mulimuli pea i uputuu a tagata ma e leai se eseesega o lo latou valea i le upu moni ma le valea o e le o ni Kerisiano”. (Bliss, pp. 236, 237.) “O le agaga leaga na te ta’ita’ia ese i tatou mai le upu moni; o le Agaga o le Atua Na te ta’ita’ia i tatou i le upu moni. Atonu e te fesili mai, ’Ae faapefea le tagata o lo o talitonu i mea sese, a ua manatu o ia ua ia te ia le upu moni? O le a le faiga e fai a’i lea tagata? O le tali: E ō gatasi le Agaga o le Atua ma Lana afioga. Afai ua avea e lea tagata le Tusi Paia o lona faamasino, afai ua ō gatasi ona talitonuga ma vaega eseese uma o le afioga a le Atua, ona talitonu lea o ia ua ia te ia le upu moni. Peitai afai e le ō gatasi ona talitonuga ma vaega eseese uma o le afioga a le Atua, e ao <span type="pagebreak" id="calibre_link-385" title="334" class="pagebreak">[334]</span> ona faaeteete o ia, ne’i maua o ia i le mailei a le ti’apolo.” “E sili atu le tele o taimi ua ou vaaia ai faailoga o le amioatua faamaoni i loimata o se uo, po o se tagata mataalofa, nai lo sauniga pisapisaō uma a soo se ekalesia i atunuu Kerisiano.” (The Advent Herald and Signs of the Times Reporter, vol. 8, No. 23, Jan 15, 1845; Bliss, p. 282.)</p>
	<p class="standard-indented">Na tuua’ia e fili o le galuega o le Toe Fuata’iga ta’ita’i o lea galuega ona o faiga soonafai a tagata le fuafua lelei. Peitai e leai nisi na sili atu lo latou galulue malosi e tetee atu i faiga faalemanuia a nei tagata, e pei o ta’ita’i o le galuega o le Toe Fuata’iga. O le mea lava foi lea na faia e le fili i le galuega o le tala’iga o le toe afio mai. Ua latou tuua’ia le galuega o le toe afio mai ona o faiga soonafai a nei tagata le fuafua lelei; ua latou faatetelē soo se sese e faia e nei tagata ina ia faalumaina ai le galuega a le au faatalitali faamaoni. E le gata i lea ua latou faasalalauina ni tala pepelo e faaleagaina ma faalumaina ai le galuega. O le matau’a ma le agaga fasioti tagata na faapogai mai ai faiga leaga a nei fili o le galuega. Na faate’ia lo latou olaga faafifilemu ona o le folafolaga o le fe’au ua i faitoto’a le Alii. Na popole i latou ne’i fai fai te’i ua sa’o lea fe’au, ae na latou tālotālo foi ina ia le faataunuuina lea mea. O le pogai tonu lea o lo latou tetee i le galuega a le au faatalitali mo le toe afio mai.</p>
	<p class="standard-indented">E moni na ofi mai nisi o nei tagata soonafai ma le le fuafua lelei i totonu o le galuega o le toe afio mai. Peitai o le a le avea lea ma pogai o le a faapea mai ai nisi e le o se galuega lenei a le Atua. Na ofi atu foi tagata faapea i totonu o le galuega na ta’ita’ia e Luteru, faapea ma le galuega a Paulo; peitai o le a le avea lenā ma faapogai o le a tatou faapea ifo ai e le o se galuega a le Atua lea na faia e Paulo ma Luteru. O le mea lava lenei e tasi e mafai ona tupu i le asō, auā o lo o galue ma le mataala Satani. Afai ae ala mai le fanau a le Atua ma latou amata ma le faamaoni le galuega o le salamō ma le toe fuata’iga, afai latou te sa’ili’ili i le afioga a le Atua ina ia latou iloa tonu ai le upu moni, afai ae tuuina atu i latou i le olaga faapaiaina atoatoa mo le Atua, ona tatou toe vaaia lea o faailoga e tele e iloa ai e le o moe pe faapaie Satani. O le a na faailoa lona malosi ma lona mana i soo se auala taufaasese; o le a na valaau i au uma o le pogisa ina ia latou lagolagoina o ia i lea galuega.</p>
	<p class="standard-indented">E le’i tutupu fevaevaea’iga pe tutū mai foi tagata soonafai ma le le fuafua lelei ona o le folafolaina o le fe’au o le toe afio mai. Faato’ā tutupu mai nei mea i le vaitau mafanafana o le tausaga 1844, i le vaitaimi tonu na oo ifo ai masalosaloga ma le tulaga fememea’i i le au faatalitali. O le folafolaina o le fe’au a le ulua’i agelu faapea ma le “alaga i le valuapo”, o mea ia na taofia ai le tutupu a’e o fevaevaea’iga ma le tutū a’e o tagata soonafai ma le le fuafua lelei faapea. Na lotogatasi i latou uma na auai i le folafolaina o le fe’au o le toe afio mai; na faatumulia o latou loto i le fealofani ma le alofa ia Iesu a’o latou faatalitali mo Lona afio mai. Na latou manumalo i soo se osofa’iga a Satani ma taupulepulega a tagata <span type="pagebreak" id="calibre_link-386" title="335" class="pagebreak">[335]</span> leaga, ona o lo latou faatuatua e tasi, ma lo latou faamoemoe e tasi.</p>
	<p class="standard-indented">“Ua tuai mai le faato’āfaiavā, ona taufaitulemomoe ai lea o i latou uma, ua momoe lava. A ua oo i le tulua o po, ona sau ai lea o le alaga, Faauta, ua sau le faato’āfaiavā; inā o ia outou e faafetaia’i ia te ia. Ona tutū ai lea o ia taupou uma lava, ma teuteu a latou lamepa.” Mataio 25:5-7. “Faauta ua sau le faato’āfaiavā.” O upu lava ia a le Tusi Paia na alagaina ai le fe’au, i le vaitau mafanafana o le tausaga 1844. Na i ai le ulua’i talitonuga o le au faatalitali faapea o le vaitau e tuputupu ai laau, 1844, o le muta’aga tonu lea o aso e 2300. Peitai o a latou toe iloiloga na latou iloa ai faato’ā faai’u le 2300 aso i le vaitau e to’u’ulu ai lau o laau i le tausaga lava lea. O le va o ia vaitau e lua, i le taimi o le tau mafanafana na folafolaina ai le fe’au po o le “alaga o le valuapo”.</p>
	<p class="standard-indented">Na mafua le alagaina o le fe’au o le valuapo ina ua toe fai a latou su’esu’ega ma iloa ai faato’ā amata le faitauina o aso e 2300, ina ua faataunuuina le poloa’iga a Aretaseta mo le toe atina’e o Ierusalema. O lea poloa’iga faato’ā faataunuuina i le vaitau e to’u’ulu ai lau o laau i le TLM 457 ae le o le amataga o le tausaga, e pei o lo latou ulua’i talitonuga. A amata mai la le faitau i le vaitau e to’u’ulu ai lau o laau i le TLM 457, ona faai’u lea o tausaga e 2300 i le vaitau e to’u’ulu ai lau o laau i le tausaga 1844.</p>
	<p class="standard-indented">O se iloiloga o taimi o faiga taulaga i le falefetafa’i i le Feagaiga Tuai e iloa ai foi o le vaitau e to’u’ulu ai lau o laau, o le taimi tonu lea na faamamāina ai le malumalu. Na manino lelei lea tulaga ina ua iloiloina ala eseese na faataunuuina ai valo’aga e faatatau i Lona ulua’i maliu mai.</p>
	<p class="standard-indented">O le fasia o le tamai mamoe mo le Paseka, na avea lea ma ata po o le faatusa o le maliu o Keriso. Fai mai Paulo, “Auā foi o Keriso la tatou paseka ua fasia mo i tatou”. 1Korinito 5:7. O le taimi o le Paseka na sii a’e ai i luma o Ieova se fusisaito o ulua’i fua o le fanua. Na ta’ua lea ulu’ai fusi o se mea e faapolopolo i le Atua. O lea fusi o se faatusa lea o le toe tu mai o Keriso. Fai mai upu a Paulo a’o ia tautala faatatau i le toe tu mai o Keriso faapea ma Ona tagata, “O le faapolopolo o Keriso lea, ae mulimuli ane ona toe tutū mai lea o ē o ia Keriso i lona afio mai”. IKorinito 15: 23. O le fusi saito na siitia i luma o Ieova, o ulua’i fua ia ua matua i le fanua a’o le’i oo i le taimi o le seleselega. Ua faapena foi ona avea o Keriso o le ulua’i fua o le seleselega tele,o le au faaolaina, i latou o le a laulaututū a’e i le aso o le toetutu, ma aoina uma atu i latou i le faletuusaito a le Atua.</p>
	<p class="standard-indented">Na faataunuuina nei faatusa uma ia Keriso; na faataunuuina foi nei mea uma i le taimi tonu e tusa ai ma sauniga a tagata Iutaia. O le aso 14 o le ulua’i masina o le kalena a tagata Iutaia, ua afe limaselau tausaga o avea lea lava aso o le aso faapitoa e fasia ai le tamai mamoe mo le Paseka. O le aso lava foi lea na fai Paseka faatasi ai Keriso ma Ona soo. Ua mae’a lea ona faatūina lea e Keriso o se tausama’aga e fai ma faamanatu o Lona maliu, o Ia “o le Tamai Mamoe a le Atua Na te ave’esea le agasala a le <span type="pagebreak" id="calibre_link-387" title="336" class="pagebreak">[336]</span> lalolagi”. O le po o lea lava aso na pu’e ai o Ia e lima amioleaga, ma ua latou ave ia te Ia e faasatauro ma fasiotia. Ua mavae aso e tolu ona toe tu mai lea o Ia, “ua avea ma faapolopolo o ē ua momoe”. O Ia o le sui o le au amiotonu uma o le a toe tutū a’e ma o latou tino i’uvale ua suia, ua faia ina ia foliga i Lona tino matagofie. 1Korinito 15:20; Filipi 3:21.</p>
	<p class="standard-indented">E ao lava foi ona faapena ona faataunuuina faatusa uma na faatatau i le afio faalua mai o Keriso. E ao ona faataunuuina i le taimi tonu e tusa ai ma le sauniga ua avea ma ona faatusa. O le faamamāina o le malumalu po o le Aso Tele o le Togiola, na pa’ū tonu lea aso i le aso 10 o le masina lona fitu o le kalena a tagata Iutaia, e tusa ai ma le tulafono a Mose (Levitiko 16:29-34.) O le aso lea na faia ai e le faitaulaga sili se togiola mo le nuu uma o Isaraelu. O le togiola lea na ave’esea ai a latou agasala mai le malumalu, ona sau lea i fafo o le faitaulaga sili ma faamanuia i tagata. Na faapena ona talitonu le au faatalitali o le a faaali mai Keriso la tatou Faitaulaga Sili, ina ia faamamāina e Ia le lalolagi e ala i le faaumatiaga o le agasala ma tagata amioleaga, ona avatu lea e Ia o le faamanuiaga o le ola e faavavau i Lana fanau faatalitali faamaoni. O le aso 10 o lona fitu o masina, le Aso Tele o le Togiola, po o le taimi o le faamamāina o le malumalu, na pa’ū tonu lea aso i le aso 22 o Oketopa i le tausaga 1844, ma o le aso tonu lea na talitonu le au faatalitali o le a afio mai ai le Alii. Ua fetaui lelei lava lea aso ma a latou molimau e faatatau i le faai’uina o le 2300 aso i le vaitau e to’u’ulu ai lau o laau. Na foliga mai ua sa’o atoatoa ma mausali nei molimau.</p>
	<p class="standard-indented">E tusa ai ma le Mataio 25, na sau le faato’āfaiavā ina ua mavae le taimi faatalitali ma le tulemomoe. Ua o gatasi lea mea ma le valo’aga; ua o gatasi foi ma sauniga faatusa o le Feagaiga Tuai. Na avea le o gatasi o nei mea uma o ni molimau malolosi ua faamaonia ai le sa’o o lo latou talitonuga. O le mea lea na folafolaina ai le “alaga o le valuapo” e le afe ma afe o le au faatuatua.</p>
	<p class="standard-indented">Na pei o se galulolo le alu atu o lenei alaga i le lautele o le atunuu. Na alagaina lea fe’au mai lea aai i lea aai, mai lea nuu i lea nuu, sei oo lava i nuu pito maotua. Ua oo ina ua ala mai atoatoa le fanau a le Atua. E pei ona mou atu o le puao pe a susulu mai le la, na faapena ona mou ese atu faiga a tagata soonafai ma le lē fuafua lelei a’o alagaina lenei fe’au. Na lagona e le au faatuatua le mou ese atu o o latou masalosaloga ma mea na latou fememea’i ai. Na faalototeleina i latou i lo latou faamoemoe, ma sa avea lea ma mafua’aga o lo latou olioli. E le’i vaaia i lea taimi ni tagata soonafai ma le lē fuafua lelei e pei ona masani ona vaaia pe a faaosofia tagata i se lagona malosi ae aunoa ma le pulea lelei e le Agaga o le Atua. Peitai na latou faamaulalo i luma o le Atua ma latou foi i le Atua e pei ona faia anamuā e le fanauga a Isaraelu i taimi na oo mai ai ia i latou se a’oa’iga a le Atua e ala i Ana auauna. Na vaaia i lea taimi ni faailoga na mautinoa ai o le galuega lenei a le Atua. O faailoga ia e pei o le su’esu’e <span type="pagebreak" id="calibre_link-388" title="337" class="pagebreak">[337]</span> loloto o tagata ta’ito’atasi i o latou lava olaga, o le faaalia o agasala, ma le fulitua i le lalolagi. O le mea na mamafa i loto ta’ito’atasi o lo latou sauniuni lelei lea e feiloa’i ma le Alii. Na latou faatauanau atu i le Atua i talosaga; ma latou tuuina atu atoatoa i latou i se olaga faapaiaina mo le Atua.</p>
	<p class="standard-indented">Fai mai le faamatalaga a Mila e uiga i lea galuega: “E le’i i ai nisi na fe’ei i le fiafia; peiseai na teuloto lo latou fiafia se’i faaalia i se taimi o i lumana’i, le taimi o le a olioli faatasi ai le lagi ma le lalolagi i se olioli e le mafaamatalaina. E le’i i ai ni alaga leotetele; peiseai na teuloto foi lena fiafia sei oo i le taimi e faalogoina ai le alaga mai le lagi. Ua fifilemu uma nei le au pepese; ua latou faatali mo le taimi latou te pepese faatasi ai ma le aufaipese a le au a agelu mai le lagi. E le’i i ai ni toe eseesega i manatu i lea taimi; na fusia i latou uma i le loto e tasi ma le manatu e tasi. (Bliss, pp. 270, 271.)</p>
	<p class="standard-indented">O le ta’utinoga lenei a se tasi na i ai i lea au faatalitali: “O le alagaina o le fe’au o le toe afio mai na vaaia ai i itu uma o le atunuu le su’esu’e loloto ifo o tagata ta’ito’atasi i o latou lava olaga; na mafai ai ona latou faamaulalo atu i luma o le Atua i le lagi; na mafai ai ona vavae ese o loto o tagata mai le lalolagi; na fo’ia ai fe’ese’esea’iga, na maua ai le fefaaalia’iga o sese; na latou tagi atu i luma o le Atua; ma latou ole atu i le Atua i le salamō ma le loto ua nutimomoia mo le faamagaloga. Na faamaulaloina ai e tagata ta’ito’atasi o latou loto ma faapa’u’ū atu i luma o le Atua - o le faato’ā vaaia lea o se mea faapea. Na faia e pei ona fetalai mai ai o Ieova e ala i le perofeta o Ioelu - o le lata mai o le aso tele o le Atua na saeia ai o latou loto ae le o o latou ofu, ma ua latou liliu atu ai i le Atua i le anapogi, ma loimata, ma le tagi aup. E pei ona fetalai mai o le Atua e ala ia Sakaria, na liligiina mai e le Atua i Lana fanau le agaga o le salamō ma le faatoga atu i Ona luma; na latou tulimata’i atu i le na latou faamomomoina; na i ai se tagi auē i le lautele o le nuu. Na ta’itasi ma faapuapuagatiaina e le au faatalitali o latou loto i luma o le Atua. (Bliss, in Advent Shield and Review, vol. 1, p. 271, Jan. 1845.)</p>
	<p class="standard-indented">Talu mai lava aso o le au aposetolo, e le’i oo se galuega o le faafouina faaleagaga i le tulaga maoa’e faaleagaga e pei ona oo i ai le galuega i le vaitau na to’u’ulu ai lau o laau i le 1844. E ui lava i le tele o tausaga ua mavae talu ia aso, e toatele i latou na i ai i lea galuega ma latou tutū faamaoni ai i le fe’au o le toe afio mai, e toatele na latou manatua pea se lagona faapaiaina na oo ifo ia i latou talu ai lea galuega. Na fai la latou molimau o le Atua na ta’ita’ia lea galuega.</p>
	<p class="standard-indented">“Ua sau le faato’āfaiavā; o atu ia outou e faafetaia’i ia te ia”. Ua latou faalogoina lea alaga, ona tutū lea o le au faatalitali ma ua teuteu a latou lamepa. Na latou su’esu’eina le afioga a le Atua i se tinoū ma se ma’elega ē le’i vaaia i se taimi muamua. Na auina mai agelu mai le lagi latou te fagua ē ua oo i ai le faavaivai ma saunia i latou latou te talia le fe’au. Na <span type="pagebreak" id="calibre_link-389" title="338" class="pagebreak">[338]</span> manumalo le galuega, e le ona o se poto o tagata, ae ona o le mana o le Atua. O ē na mua’i faalogo ma usiusitai i le valaau e le o le au popoto po o ē pito sili ona talenia a’o ē faamaoni, ma ē loto maulalo. E le’i toe popole le au faifaato’aga i le seleseleina o fua o o latou fanua; e le’i toe popole foi le au enisinia i a latou galuega. Peitai na latou o atu ma loimata i le alagaina o le lapata’iga. Faato’ā alagaina lenei fe’au i se taimi mulimuli ane, e i latou na fai ma ta’ita’i o le galuega. Na teena lenei fe’au e le toatele o ekalesia; o ē na latou talia le lapata’iga ua latou vavae’ese mai a latou ekalesia ma lotu. O le fuafuaga faalelagi na o faatasi ai lenei alaga ma le fe’au a lona lua o agelu. Na avea lea ma mea na faamalosia atili ai le alagaina o le fe’au a lona lua o agelu.</p>
	<p class="standard-indented">“Faauta ua sau le faato’āfaiavā.” Na manino mau o le afioga a le Atua na lagolagoina ai lenei talitonuga. Peitai o lea fe’au sa le na o se aoaoga, ae na o faatasi lenei fe’au ma se mana na liua ai le agaga. Na mou ese atu ai masalosaloga ma finauga. E toatele tagata Iutaia mai atunuu eseese o le lalolagi na i Ierusalema i le taimi na ti’eti’e ai Iesu i le asini ma ulufale faatupu atu ai i lea aai. Na lolofi atu ia tagata i le mauga o Olive ma latou faato’ateleina atili ai le motu o tagata na muli’auloa atu i lena solo tele. Na maua ai foi i latou i le agaga fiafia na alalaga ai le motu o tagata, ma sa faaopoopo foi o latou leo i le alaga na faapea mai, “Ia manuia le afio mai i le suafa o le Alii”. Mataio 21:9. Na faapena foi ona lolofi atu o le au le talitonu i sauniga a le au faatalitali mo le toe afio mai - o nisi na o atu i le faitatala ma le fiailoa, o isi na o atu i le faatauemu. Peitai na lagona foi e i latou le mana o le Atua na o faatasi ma le alagaina o le feau, “Faauta, ua sau le Faato’āfaiavā”.</p>
	<p class="standard-indented">Na i ai i le taimi o le alagaina o lea fe’au, le faatuatua na maua ai tali o talosaga, le faatuatua na vaai aga’i i le taui ua folafolaina mai. Na oo ifo le Agaga o le Atua i le au faatalitali faamaoni, e pei o le pa’ū ifo o uaga i luga o le eleele mātūtū. O ē na latou lagona ua toe o se aga ona latou fesaga’i lea ma lo latou Faaola, na latou lagona se olioli loloto e le’i vaaia e mata o le toatele. A’o liligiina ifo le tele o Ana faamanuiaga i luga o le au faatalitali faamaoni, na faapena ona galue o le Agaga o le Atua i le faamalūlūina o o latou loto.</p>
	<p class="standard-indented">Ua lalata atili mai lava le taimi tuupoina e feiloa’i ai le au faatalitali faamaoni ma lo latou Alii. Na latou lagona e leai se isi tiute e tatau ona faamuamua i taeao uma, nai lo le sa’ilia o le mautinoaga ua talia i latou e le Atua. Na fusia i latou uma i le lotogatasi; na latou fai talosaga faatasi ma o latou uso, na latou faia talosaga mo o latou uso. Na masani ona latou potopoto faatasi i ni nofoaga tuufua latou te talanoa ai ma le Atua. E tele fanua tuufua na alu a’e ai le leo o talosaga mo o latou uso, talosaga mo isi. Na latou fia maua faailoga latou te mautinoa ai ua talia i latou e le Faaola. Na latou faamuamua lea galuega i luma atu o a latou mea’ai i aso ta’itasi. A i ai se ao na faapogisaina ai o latou mafaufau, latou te le’i <span type="pagebreak" id="calibre_link-390" title="339" class="pagebreak">[339]</span> mālōlō seiloga ua tafi’esea lea ao. A’o latou lagona faailoga o le faamagaloga a le Atua, na faateleina lo latou fia vaai i lo latou Faaola, o le ua naunau i ai o latou loto i le alofa.</p>
	<p class="standard-indented">Ae peitai, na toe oo mai foi ia i latou le tiga ma le mafatia ona o le faamoemoe ua le taulau. Ua toe mavae atu foi le taimi na latou faatalitali i ai e afio mai ai lo latou Faaola; peitai e le’i afio mai o Ia. Na latou tulimata’i atu ma le faatuatua mausali ma le agaga mautinoa i Lona toe afio mai. A’o lenei, ua oo ifo ia i latou le lagona na oo ia Maria ina ua taunuu atu o ia i le tuugamau ua le o i ai le tino o Keriso. O lea lagona na alaga ai Maria ma tagi ma faapea mai, “Ua latou ave’esea lo’u Alii, ua ou le iloa foi le mea ua latou tuuina ai o ia”. Ioane 20:13.</p>
	<p class="standard-indented">Na i luga o le lalolagi le talitonu se mata’u mo se vaitaimi na latou fefefe ne’i fai fai ae sa’o le fe’au na alagaina e le au faatalitali faamaoni. Na avea lea mata’u ma mea na taofia ai le aliali mai o uiga leaga o tagata le talitonu. E le’i vave mavae ese lea mata’u ina ua te’a le taimi ae le’i afio mai Iesu. Na latou fefefe e vave faailoa so latou manumalo i le au faatalitali ua tiga mafatia nei ona ua le taulau lo latou faamoemoe. Peitai ua latou fiu e vaavaai ni faailoga o le to’asā o le Atua ae leai se mea. O lea na toe amata ai loa a latou tauemuga ma ’amu’amuga. E toatele ē na ulua’i faailoa lo latou talitonuga i le toe afio mai o Keriso, a ua latou fulitua nei i lo latou faatuatua. O nisi o ē na le masalosalo i le afio mai o Iesu, ua manu’a nei o latou loto; o le tele o lo latou masiasi na latou fia sosola ese ai ma le lalolagi. Ua latou faitio i le Atua pei o Iona, ma ua sili ia i latou le oti i lo le ola. O ē na faavae lo latou talitonuga i luga o manatu o isi tagata, lenei o le a toe suia foi o latou talitonuga. Ua toe o uma nei le au vāivai ma le au pāla’a’ai i le itu a ē faatauemu, ma ua latou alalaga ma fai mai e le toe i ai se mata’u po o se mea e toe fefefe ai, auā ua leai se toe afio mai e toe faatalitali i ai. Ua mavae le taimi, ua le afio mai le Alii; e iloa e ai pe toe fia afe tausaga o le a alu ai lava faapea le lalolagi!</p>
	<p class="standard-indented">Na tuuina atu e le au faatuatua faamaoni a latou mea uma mo Keriso, faato’ā oo lea o i latou i se tulaga ese o lo latou molimau atu mo Ia. Na latou talitonu ua latou usitai i le tuuina atu o le toe lapata’iga i le lalolagi. O le malosi tele o lo latou talitonuga i le lata o le toe afio mai ma le aveolaina o i latou ina ia faatasi ma Keriso ma agelu, o lea na latou le toe fia auai ai i faiganuu a tagata na le talitonu i le fe’au. Na latou ole atu i le agaga naunauta’i ma faapea atu: “O lea lava Iesu, ia E afio mai; ia E vave mai”. Peitai e le’i afio mai o Ia. O le a faapefea nei ona latou toe amatalia a latou galuega e pei ona masani ai? O le a faapefea nei ona latou faafetauia tauemuga ma ’amu’amuga a le lalolagi? Se mea ina a tiga o le tofotofoina o lo latou faatuatua ma lo latou onosa’i!</p>
	<p class="standard-indented">Peitai e le sili atu le tiga o lenei tofotofoga nai lo le tofotofoga na oo i le au soo i le taimi o le ulua’i maliu mai o Keriso. A’o ti’eti’e atu Iesu i luga o <span type="pagebreak" id="calibre_link-391" title="340" class="pagebreak">[340]</span> le asini i Lona ulu atu faatupu i Ierusalema, na leai ma se masalosalo o le au soo ua oo i le taimi e nofoia ai e Iesu le nofoalii o Tavita, ma faapena ona lavea’ia ai e Ia Isaraelu mai le sauā o Roma. Na mausali lo latou faamoemoe, na latou savavali ma le fiafia, ma sa latou felosia’i i le avatua o le viiga ma le mamalu i lo latou Tupu. Na folasia e le toatele ni o latou ie ma lavalava i luga o le ala o le a Ia uia, a’o isi na latou fola i Ona luma a latou laupama. Na latou fe’ei fiafia, ma ua fusia faatasi i latou i le faiga o le alaga: “Osana i le Alo o Tavita!” Na le fiafia le au Faresaio ona o lenei alaga fiafia. Na latou manana’o ina ia faafilemu e Iesu Ona soo. Peitai na fetalai atu i ai Iesu, “A lē feganavai i latou nei, e alalaga mai lava o maa.”. Luka 19: 40. E ao ona faataunuuina valo’aga. Na faataunuuina e soo o Iesu le fuafuaga a le Atua; peitai na i o latou luma se tiga mafatia ona o se faamoemoe ua le taulau. Na o ni nai aso na sosoo ai ae molimauina loa e le au soo le maliu tiga o le Faaola ma le tuuina o Ia i le tuugamau. Ua le faataunuuina lo latou faamoemoe talu ai so latou sese e tasi. O le taimi na maliu ai Iesu, na mate ai foi ma lo latou faamoemoe. Latou te le’i iloa ua uma ona valo’ia mai nei mea i le valo’aga ua faapea mai, “Na tatau ona tigā o le Keriso, ma toe tu mai i ē ua oti”. Galuega 17:3 Faato’ā pupula mata o le au soo i lenei valo’aga ina ua toe tu manumalo mai le Alii mai le tuugamau.</p>
	<p class="standard-indented">Na faia se valo’aga a le perofeta o Sakaria e uiga i lenei mea a’o le’i tāitai ti’eti’e Iesu i le asini agai i Ierusalema. E 500 tausaga na va a’i lea valo’aga ma le taimi na faataunuuina ai. Na fetalai mai le Alii e ala i le perofeta o Sakaria ma faapea mai: “Inā olioli ia oe le tama fafine a Siona; ia alaga fiafia oe le tama fafine a Ierusalema; faauta, o le a maliu atu lou Tupu ia te oe; o ia o le amiotonu ma le faaola; e agamalu o ia, o lo o ti’eti’e i le asini, o le tamai asini foi”. Sakaria 9:9. Ana iloa e le au soo o le a faamasinoina Iesu ma i’u atu ai i Lona maliu, semanū latou te le faataunuuina lenei valo’aga.</p>
	<p class="standard-indented">Na faapena foi ona faataunuuina e Mila ma ana uo le valo’aga. Ua latou alagaina le fe’au na valo’ia mai i le Tusi Paia e ao ona tuuina atu i le lalolagi. Semanū latou te le folafolaina lea fe’au pe ana latou manino atoatoa i le valo’aga na ta’u mai ai lo latou tiga mafatia ona ua le taulau lo latou faamoemoe, atoa ma se isi fe’au e ao ona folafolaina atu i le lalolagi a’o le’i afio mai le Alii. Na tuuina atu i le taimi tonu fe’au a le ulua’i agelu ma le agelu lona lua, ma sa faataunuuina ai le fuafuaga na finagalo le Atua i ai.</p>
	<p class="standard-indented">Na matamata le lalolagi ma lo latou manatu faapea a mavae loa le taimi tuupoina ae le afio mai Keriso, ona lafoa’ia loa lea o le talitonuga o le au faatalitali mo le toe afio mai o Iesu. Ae peitai, e ui lava e toatele na latou lafoa’i i lo latou faatuatua ona o le mamafa o tofotofoga, na i ai nisi na tūtūmau. O le loto maulalo ma le agaga o le su’esu’e ifo o le tagata i lona lava olaga, o le fulitua i le lalolagi ma le olaga toe fuata’iga, o fua ia o le <span type="pagebreak" id="calibre_link-392" title="341" class="pagebreak">[341]</span> galuega o le toe afio mai, ma o fua foi ia na iloa ai o le Atua na ta’ita’ia lea galuega. Na le mafai e le lalolagi ona latou faapea mai e le’i faamanuiaina e le Agaga o le Atua le alagaina o le fe’au o le toe afio mai. Na le mafai foi e le lalolagi ona latou faapea mai ua sese le faatulagaga e le au faatalitali o vaegataimi faavalo’aga. E oo lava i le au popoto ma le au atamamai i le itu a le fili, na latou le mafai ona faaiioa mai se mea ua sese ai le au faatalitali i la latou faatulagaina o aso o le valo’aga. E le mafai ona latou lafoa’ia e aunoa ma ni molimau mai le Tusi Paia, talitonuga na taunuu i ai le au faatalitali - o ni talitonuga na maua ona o talosaga faatauanau; o ni talitonuga na maua ona o su’esu’ega ma sa’ili’iliga na faia i le agaga o le tatalo; o ni talitonuga na maua e tagata na faamalamalamaina ma faagaioia e le mana ola o le Agaga o le Atua; o ni talitonuga na le toilalo i faitioga ma va’ili’iliga a ē aupito atamamai o le lalolagi; o ni talitonuga na le manumalo i ai le tetee ma le sauā o ta’ita’i o ekalesia tetele ma le au popoto o le lalolagi; o ni talitonuga na le maluelue a’o tuu faatasi mai i ai le malosi o le au popoto ma le au atamamai o le lalolagi, faatasi ma tauemuga ma ’amu’amuga a ē maualuluga faapea ma ē le matata’u i le Atua.</p>
	<p class="standard-indented">E moni ua i ai se faanoanoaga e faatatau i le mea na latou faatalitali i ai. Peitai e le’i maluelue ai lo latou faatuatua i le afioga a le Atua. Na ta’u atu e Iona i le aai o Nineva ua toe 40 aso ona faaumatia lea o le aai. Na talia e le Atua le salamō ma le faamaulalo o tagata o Nineva, ona toe tuuina lea i ai e le Atua o se avanoa i lea aai. Peitai o le Atua na pogai mai ai le fe’au a Iona, ma sa tofotofoina Nineva e tusa ai ma Lona finagalo. Na talitonu le au faatalitali na ta’ita’ia faapena i latou e le Atua latou te folafolaina le fe’au o le faamasinoga. Fai mai la latou faamatalaga: “Na tofotofoina ai loto o i latou uma na faalogo i lea fe’au, ma fagua a’e ai lo latou fiafia e faatalitali mo le faaali mai o le Alii. Na faapogai mai ai foi le le fiafia ma le inoino o nisi i Lona toe afio mai, o ni lagona na silafia uma e le Atua. O le alagaina o le fe’au o le faamasinoga na fai lea ma auala na tusia ai se laina i le va o ē na sauni ma i latou o ē le’i sauni mo le toe afio mai. O ē na latou su’esu’e i o latou lava loto, na latou iloa le latou te tutū ai pe ana afio mai Iesu i lena vaitaimi. Na latou iloa ai foi po o le fea valaau semanū latou te alalaga atu ai i lena aso - po o le alaga atu, “Faauta, o lo matou Atua lenei na matou faatalitali i ai, o le a Ia lavea’iina i matou”, po o lo latou alalaga atu i mauga ma papa e mafuli mai ina ia tanumia ai i latou mai le silafaga a le ua ti’eti’e i le nofoalii, ma le to’asā o le Tamai Mamoe. Matou te talitonu ua faapena ona tofotofoina e le Atua Lana fanau - e tofotofoina lo latou faatuatua pe mata o le a latou solomuli ona o le puapuaga, mai le mea ua finagalo le Atua e tuuina i ai i latou. E tofotofoina foi i latou ina ia latou iloa ai pe mata o le a latou fulitua i le lalolagi ae faalagolago atu ma le le masalosalo i le afioga a le Atua”. (The Advent Herald and Signs of the Times Reporter, vol. 8, No. 14, November <span type="pagebreak" id="calibre_link-393" title="342" class="pagebreak">[342]</span> 13, 1844.)</p>
	<p class="standard-indented">Ua faailoa mai i upu a Viliamu Mila le lagona o i latou uma o e na talitonu o le Atua na ta’ita’ia la latou galuega. Fai mai lana faamatalaga: “Ana toe tuu a’u e le Atua ou te ola i lea vaitaimi, ma toe tuuina mai ia te a’u molimau e pei ona ou maua i lea vaitaimi, ou te ta’u atu ma le faamaoni i luma o le Atua ma tagata, ou te toe savali lava e pei ona ou faia i lena vaitaimi”. “E i ai lo’u faamoemoe ua mamā a’u ma le toto o ia tagata. Ou te lagona na ou faia mea uma e tusa ai ma lo’u malosi, ina ia ou mamā i lo latou faasalaga.” Fai mai lenei tagata o le Atua: “E ui lava ua faalua ona ou tiga ma mafatia ona o le faamoemoe ua le taunuu, ou te le faavaivai ai. E le o faaitiitia ai lava lo’u faamoemoe mo le afio mai o Keriso. Na ou faia le mea na ou lagona o lo’u tiute e ao ona fai, ina ua mavae tausaga e tele o o’u manatunatu i ai. Afai ua ou sese, ua ou sese i le itu o le alofa, o lo’u alofa mo o’u uso-a-tagata, ma lo’u talitonuga e faatatau i lo’u tiute i le Atua.” “E tasi le mea ua ou mautinoa - na ou folafolaina na o mea na ou talitonu i ai, ma sa mafuta mai ia te a’u le Atua. Na vaaia Lona mana i le galuega, ma e tele mea lelei na tutupu mai ai.” “E afe ma afe na latou su’esu’eina le Tusi Paia ona o le folafolaina o le fe’au i lena vaitaimi. Na faapena ona maua so latou leleiga ma le Atua, e ala i le faatuatua atoa ma le toto togiola o Keriso.” (Bliss, pp. 256, 255, 277, 280, 281.) “Ou te le’i faia la’u galuega ina ia maua ai so’u viiga mai ē lotovii ma ē faamaualuluga; ou te le’i popole foi i le faasiasia mai o ē maualuluga o le lalolagi. Ou te le fia faia i ai ni upu molemole, pe faataua i tupe lo latou alofa; ou te le fia faia foi se mea i tua atu o lo’u tiute e faaita ai i latou. Ou te le fia faia se mea valea e ono oo atu ai lo’u ola i o latou lima; ae ou te le fia sola ese foi i le oti pe afai o le finagalo lea o le Atua.” (J White, Life of Wm. Miller, p. 315.)</p>
	<p class="standard-indented">E le’i tuulafoa’ia e le Atua Ona tagata. Na mafuta atu pea le Atua ia i latou o ē le’i fulitua i le malamalama na latou maua, pe fulitua i le galuega o le folafolaina o le toe afio mai o Keriso. O lo o i le tusi i tagata Eperu ni upu faalototele, ni upu lapata’i mo le au faatalitali na tofotofoina i lea vaitaimi. “O le mea lea e le tatau ai ona outou loto vaivai, auā e tele le taui tou te maua. E ao ona outou onosa’i, ina ia maua e outou le mea ua folafolaina mai e le Atua, pe a outou faia Lona finagalo. Auā ua toe itiiti itiiti lava, ona oo mai ai lea o le maliu mai, e le faatuai mai lava. Ae ola le amiotonu i le faatuatua. Peitai, a tuumuli, e le fiafia lo’u loto ia te ia. Ae le o i tatou o nisi e tuumuli i le malaia, a’o ē faatuatua ma oo atu ai i le ola.” Eperu 10:35-39.</p>
	<p class="standard-indented">“Auā ua toe itiiti itiiti lava, ona oo mai ai lea o le maliu mai, e le faatuai mai lava.” Ua faasino nei upu i le lata tele mai o le afio mai o le Alii. O le mea lea ua tatou iloa ai ua tuuina mai lea apoapoa’iga mo le ekalesia i aso o le i’uga. O lo o manino mai foi i lea mau o le a i ai se taimi e foliga mai ai ua faatuai mai le Alii. Ua fetaui lelei lenei apoapoa’iga i le mea na <span type="pagebreak" id="calibre_link-394" title="343" class="pagebreak">[343]</span> tupu i le au faatalitali i lena vaitaimi. O ē na tusi i ai nei upu na āfātia lo latou faatuatua. Ua latou faia le finagalo o le Atua ina ua latou mulimuli i le ta’ita’iga a Lona Agaga atoa ma Lana afioga. Peitai latou te le’i malamalama i Lana fuafuaga i le mea na tupu ia i latou; latou te le’i manino foi i le ala na taatia i o latou luma; ma o le mea lea na latou masalosalo ai pe moni na ta’ita’ia i latou e le Atua. O le taimi tonu lea na fetaui lelei ai upu ua faapea mai, “Ae ola lē amiotonu i le faatuatua”. A’o susulu i o latou luma le malamalama o le fe’au o le “alaga o le valuapo”, a’o latou vaai i le faataunuuina o valo’aga na iloa ai ua lata le afio mai o Keriso, na faapena ona latou savavali e tusa ai ma la latou vaai. Peitai o lenei ua latou tiga mafatia ona o faamoemoe ua le faataunuuina; o le taimi tonu lea e ao ai ona latou tutū atu e ala i le faatuatua i le Atua ma Lana afioga. Ua tauemu le lalolagi ma latou fai mai, “Ua faasesēina outou. Ua ma’imau lo tou faatuatua. Fulitua i ai. Ua tatau ona outou ioe nei o Satani ua faapogai mai ai la outou galuega”. Peitai ua fai mai le afioga a le Atua: “Peitai, a tuumuli e lē fiafia lo’u loto ia te ia”. Afai latou te faavaivai nei ma latou faafitia le mana o le Agaga o le Atua na latou mafuta i le alagaina o le fe’au, o le tuumuli lava lea i le malaia. Na faalototeleina i latou i upu a Paulo na faapea mai, “O le mea lea e le tatau ai ona outou loto vaivai”; “E ao ona outou onosa’i”, “auā ua toeitiiti itiiti lava ona oo mai lea o lē maliu mai, e lē faatuai mai lava”. E ao ona latou piimau pea i le malamalama ua latou maua mai le Atua; e ao ona latou u’umau pea i Ana folafolaga, ma faamalosi pea i le su’esu’eina o le Tusi Paia; e ao ona latou onosa’i pea ma faatalitali ma mataala ina ia latou maua se isi malamalama. Ua na o lea le auala latou te manumalo ai. <span type="pagebreak" id="calibre_link-395" title="344" class="pagebreak">[344]</span> </p>
</div>
</div>


<div class="calibre1" id="calibre_link-26">
<div class="chapter" id="calibre_link-644">
	<h2 class="chapterhead">Mataupu 23&mdash;O le A Le Uiga O Le Malumalu?</h2>
	<p class="standard-indented">Seia atoa afiafi ma taeao e lua afe ma le tolu o selau, ona faapaiaina ai lea o le malumalu”, Tanielu 8:14. Ua avea lenei mau o le faavae ma le poutū o le faatuatuaga o le au faatalitali mo le toe afio mai o Keriso. O ni upu masani nei ia i latou uma o ē faatuatua i le afio mai o le Alii. E afe ma afe na latou tala’iina atu nei upu e faailoa ai lo latou talitonuga. Na latou talitonu ua faalagolago lo latou lumana’i manuia ma o latou faamoemoega uma i mea ua valo’ia mai i nei upu. Ua iloa nei o le vaitau e to’ulu ai lau o laau i le 1844, o le vaitaimi lea e faai’u tonu i ai nei aso faavalo’aga. Na talitonu le au faatalitali mo le toe afio mai o Iesu, i le taofi na taatele i ekalesia Kerisiano i lea taimi e faatatau i le uiga o le malumalu. Na latou talitonu o le malumalu o le faatusa lea o le lalolagi po o se vaega foi o le lalolagi. Na latou talitonu foi o le faamamāina o le malumalu, o le faamamāina lea o le lalolagi i le afi pe a toe afio mai Iesu. O le mea lea na latou talitonu ai i le afio mai o Keriso i le tausaga 1844.</p>
	<p class="standard-indented">Peitai ua mavae le taimi tuupoina ae lei faaali mai le Alii. Na iloa e le au faatalitali e le sese le afioga a le Atua. O lona uiga o la latou faauigaga o le valo’aga ua sese; peitai latou te lei iloa po o le fea vaega ua latou sese ai. Fai mai le manatu so’ona fai o isi e lei faai’uina le 2300 aso i le 1844. E leai se molimau na lagolagoina ai lenei manatu se’ia vaganā le lē faataunuuina o le afio mai o Iesu i lea vaitaimi. Ua latou fai mai afai e moni o le 1844 le muta’aga o aso e 2300, sa tatau ona afio mai Iesu i le taimi lea Na te faamamāina le lalolagi i le afi. Peitai, e lei afio mai Iesu; ma o lona uiga e lei faai’uina foi lea vaegataimi.</p>
	<p class="standard-indented">Afai o le a talia lea faamalamalama’aga, o lona uiga o le teena lava lea o le faatulagaga na latou faia o lenei vaegataimi faavalo’aga. O a latou su’esu’ega na latou iloa ai na amata le faitauina o aso e 2300 i le tausaga na faataunuuina ai le poloa’iga a Aretaseta mo le atina’e o Ierusalema, i le TLM 457. Afai e amata i lea tausaga le faitauga o le 2300 aso, ona fetaui lelei lea o vaega eseese uma o le valo’aga ma le faamatalaga o lea vaegataimi e pei ona tuuina mai i le Tanielu 9:25-27. E oo le ulua’i 483 tausaga po o le 69 vaiaso o lea vaegataimi umi, i le Mesia, o lē na <span type="pagebreak" id="calibre_link-396" title="345" class="pagebreak">[345]</span> Faau’uina. Sa faataunuuina atoatoa lea vaega o le valo’aga ina ua papatisoina ma faau’uina Keriso e le Agaga Paia i le TA e 27. Fai mai le valo’aga o le totonugalemū o lona 70 o vaiaso e fasiotia ai le Mesia. E tolu ma le afa tausaga na va a’i le papatisoga o Iesu i le TA e 27 ma lona maliu le TA e 31 i le vāitau e tuputupu ai lau o laau. Fai mai le valo’aga, o le 70 vaiaso po o tausaga e 490, ua vavae’esea faapitoa ia mo le nuu o Iutaia. O le faai’uga o lea vaegataimi na faailogaina ai e le nuu o Isaraelu lo latou teena o Keriso, e ala i lo latou sauāina o Ona soo; ma ua liliu atu ai loa le au aposetolo i nuu ese i le tausaga TA 34. Ua mavae le ulua’i 490 tausaga, ona totoe mai ai lea o le 1810 tausaga mai le 2300 tausaga. A amata ona faitau o tausaga e 1810 mai le TA e 34, ona faai’u lea o lea vaegataimi i le tausaga e 1844. Fai mai le agelu, “Ona faamamāina ai lea o le malumalu”. Ua leai ni masalosaloga e uiga i le faataunuuga atoatoa o vaega eseese o lenei vaegataimi umi. Na taunuu nei mea uma e tusa ai ma le valo’aga, i le taimi tonu e pei ona valo’ia mai.</p>
	<p class="standard-indented">Ua manino ma fetaui lelei nei mea uma. Peitai ua le faataunuuina i le 1844 le mea ua faatusaina e le valo’aga i le faamamāina o le malumalu. Afai o le a le talia le tausaga 1844 e fai ma muta’aga o le 2300, o lona uiga o le a na o le fenumia’i e oo i ai. O le lafoa’ia o le tausaga 1844, o le fulitua foi lea i ni talitonuga na faavaeina i luga o le faataunuuga atoatoa o valo’aga.</p>
	<p class="standard-indented">Peitai na vaaia le aao o le Atua i le ta’ita’iga o Lana fanau i le alagaina o le fe’au o le toe afio mai. Na faamanuiaina le galuega e Lona mana ma Lona mamalu. Na te le faatagaina lenei galuega ina ia faai’uina i le pogisa ma faamoemoega le taulau, pe faalumaina foi ma faaigoaina o se galuega a le ti’apolo. Na te le faatagaina foi Lana afioga ina ia lavelavea i fenumia’iga ma masalosaloga. E moni e toatele na latou lafoa’iina o latou talitonuga e faatatau i vaegataimi faavalo’aga, ma ua latou fulitua ai foi i le galuega o le toe afio mai ua faavaeina i luga o ia talitonuga. Peitai e i ai nisi na latou le fia lafoa’ia talitonuga ua faavae i luga o le Tusi Paia ma le molimau a le Agaga o le Atua. Na talitonu i latou nei ua latou faaaogaina se faavae mautū e fausia a’e ai o latou talitonuga faavalo’aga. Na latou talitonu foi o so latou tiute lo latou ’u’umauina o aoaoga ua latou maua, atoa ma lo latou faaauauina o le su’esu’ega o le Tusi Paia e pei ona sa latou faia. Na latou toe iloiloina o latou talitonuga ma toe su’esu’e i mau eseese o le Tusi Paia ina ia iloa ai po o afea tonu ua latou sese ai. Latou te le’i maua se mea na sese ai a latou faatulagaga o vaegataimi uma o le valo’aga. O le mea lea na amata ai loa ona latou iloiloina ma le faaeteete le mataupu o le malumalu.</p>
	<p class="standard-indented">O a latou su’esu’ega na latou iloa ai e leai se mau o le Tusi Paia e lagolagoina ai le manatu taatele faapea o le malumalu o le faatusa lea o le lalolagi. Peitai na latou maua se faamalamalama’aga atoa o le mataupu o le malumalu - o lona uiga, o lona tulaga, ma ona sauniga eseese. Na <span type="pagebreak" id="calibre_link-397" title="346" class="pagebreak">[346]</span> manino lelei faamatalaga a le au tusitala o le Tusi Paia. Fai mai Paulo i le tusi i tagata Eperu: “O lenei foi, na i ai tulafono faatapua’iga i le ulua’i feagaiga; na i ai foi le malumalu faalelalolagi. Na faatulagaina faapenei le malumalu. O le potu i luma na ta’ua o le Mea Paia, ma sa i ai le tuugalamepa, ma le la’o’ai ma le areto paia. O tua atu o lona lua o pupuni na i ai le potu na ta’ua o le Mea e Sili ona Paia. O inā na i ai le ipu auro e faamū ai mea manogi, ma le atolaau o le feagaiga ua lilo i le auro. O totonu o le atolaau na i ai le ipu auro faa’ofu’ofu na tuu ai le manai, na i ai foi le tootoo o Arona na tatupu, faapea ma papamaa o le feagaiga. Na i ai kerupi pupula i luga o le atolaau, sa maluia ai le nofoa o le alofa”. Eperu 9:1-5.</p>
	<p class="standard-indented">O le malumalu o lo o ta’ua e Paulo o le falefetafa’i lea na fausia e Mose ina ua poloa’iina e le Atua, ina ia fai ma afio’aga faalelalolagi o le Silisili Ese. “Ia latou faia foi mo a’u se malumalu, ou te nofo ai faatasi ma i latou”, Esoto 25:8. O le faatonuga lea na tuu ia Mose a’o la faatasi ma le Atua i le mauga. Sa feoa’i le fanauga a Isaraelu i le vao, ma sa faia le falefetafa’i ina ia faigofie ona fe’avea’i. Peitai o se fale na maoa’e lona faiga. O ona puipui na i ai ni pou laau ua solo’atoa i le auro; na tutu pou nei i luga o ni tulaga-pou ua faia i le ario. O luga o le fale na ato i ni ’ie e ufi ai. na taatia le tasi ’ie ufiufi i luga o le isi; o le ’ie ufiufi pito i totonu o se ie lino manaia ua faamatagofieina ina ua lalaga i ai ni ata o kerupi, a’o le ie ufiufi pito i fafo na fai i pa’u o manu. Na i ai se lotoā na tu ai le fata e mu ai taulaga. O vaega e lua o le fale na ta’ua o le Mea Paia ma le Mea e Sili ona Paia. O se ie pupuni taugatā ma le matagofie na va a’i ia potu e lua - na ta’ua lea ie o le ie puipui. Na i ai foi se isi ie pupuni faapea na fai ma faitoto’a i le Mea Paia.</p>
	<p class="standard-indented">O totonu o le Mea Paia na i ai le tuugalamepa i le itu i toga ma ona lamepa e fitu na faamalamalamaina ai le falefetafa’i i le ao ma le po. O le itu i mātū na tu ai le laulau po o le la’o’ai o le areto e laulauina i luma. O luma tonu o le ie puipui na va a’i le Mea Paia ma le Mea e Sili ona Paia na tu ai le fata ua sau’atoa i le auro, o le fata lea e mu ai mea manogi. O le fata lea na alu a’e ai i luma o le Atua le asu o le mea manogi i aso ta’itasi faatasi ma talosaga a Isaraelu.</p>
	<p class="standard-indented">O totonu o le Mea e Sili ona Paia sa tu ai se pusa na fai i ni laau tāua ae faasau’atoa fafo i le auro. Na faaigoa lea pusa o le atolaau a le Atua, ma sa i ai i totonu o lea pusa, o papamaa e lua o le tulafono na tusia ai e le Atua Poloa’iga e Sefulu. O le ufiufi o lenei pusa paia o se galuega na maoa’e lona matagofie. O le ogā’auro e tasi na fai a’i le ufiufi atoa, faapea ma kerupi e lua na tutū ai i luga o le ufi. O le vaega lenei i luga a’e o le atolaau na ta’ua o le nofoa o le alofa, ma o le va o kerupi e lua na susulu atu ai le pupula o le Alii e ala i le ao o le mamalu sa i le va o kerupi e lua.</p>
	<p class="standard-indented">Na suia foliga o le falefetafa’i ina ua faia le malumalu ē Solomona i se taimi ina ua nofoia Kanana e le fanauga a Isaraelu. O le malumalu o <span type="pagebreak" id="calibre_link-398" title="347" class="pagebreak">[347]</span> Solomona o se fale tumau ma e tele atu foi i lo le falefetafa’i. Peitai na foliga tutusa totonu o ia fale, faapea ma mea-a-fale na i ai. O foliga nā o le malumalu na i ai se’ia oo ina ua faatafunaina e Roma i le tausaga TA e 70 - se’ia vaganā ai le vaitaimi na taatia ai ina ua faaumatia i ona po o Tanielu.</p>
	<p class="standard-indented">Na pau lenei o le malumalu na i ai i le lalolagi e pei ona ta’ua mai i le Tusi Paia. O le malumalu lenei ua ta’ua e Paulo o le malumalu o le ulua’i feagaiga. E i ai ea la se malumalu o le feagaiga fou?</p>
	<p class="standard-indented">Na toe liliu i le tusi o Eperu le au sa’ili’ili mo le upu moni. O inā na foliga mai ai ia i latou o lo o i ai se malumalu o le feagaiga fou e pei ona aliali mai i upu a Paulo ua faapea mai: “O lenei foi na i ai tulafono faatapua’iga i le ulua’i feagaiga; na i ai foi le malumalu faalelalolagi”. O le upu “foi” ua foliga mai ai sa ta’ua e Paulo i se taimi muamua lenei malumalu. Ua latou liliu nei i le amataga o le mataupu e 8 o le Eperu. O upu ia na latou faitauina: “O le aano lenei o mea o lo o o’u tautala atu ai nei, Ua ia i tatou se faitaulaga sili e faapena - o lē ua nofo i le itu taumatau o le nofoalii o le Silisili Ese i le lagi, o lē ua auauna i le Mea Paia, o le falefetafa’i moni sa faatuina e le Alii, ae le o tagata”. Eperu 8:1, 2.</p>
	<p class="standard-indented">Ua faaalia mai i inei le malumalu o le feagaiga fou. O le malumalu o le ulua’i feagaiga na fai e tagata, na fausia e Mose; peitai o le malumalu lenei na faatūina e le Alii ae lē o tagata. O faitaulaga faalelalolagi na auauna i le ulua’i malumalu; peitai o Keriso lo tatou Faitaulaga Sili i le feagaiga fou, ua galue o ia i le itu taumatau o le Atua. O le ulua’i malumalu, sa i le lalolagi; o le malumalu o le feagaiga fou, o lo o i le lagi.</p>
	<p class="standard-indented">E le gata i lea, o le malumalu na faia e Mose na faia e tusa ai ma se ata po o se faatusa. O faatonuga nei na tuuina e le Atua ia Mose: Ia outou faia lenei malumalu ma ona mea-a-fale uma ina ia tutusa ma le faatusa o le a ou faaali atu ia te oe. Vaai lelei ina ia faia mea uma e pei o le faatusa na ou faaalia atu ia te oe i le mauga. Esoto 25:9, 40. Ua fai mai Paulo o le ulua’i malumalu o le faatusa lea mo le taimi nei, na avatu ai “meaalofa ma taulaga”; o ona mea paia foi “o faatusa o mea o i le lagi”. O ona faitaulaga foi na latou auauna i se “mea faaa’oa’o ma le ata o mea faalelagi”. “Auā e lei ulu atu Keriso i se malumalu na faia e tagata, o se faatusa o le malumalu moni, a’o le lagi lava; ina ia tu ai o ia i luma o le Atua mo i tatou”, Eperu 9:9, 23; 8:5; 9:24.</p>
	<p class="standard-indented">O lo o fautua Keriso mo i tatou i le malumalu i le lagi; o le malumalu na faia e Mose ua na o se ata o lea malumalu. Na tuuina e le Atua Lona Agaga i le au tufuga o le malumalu faalelalolagi. O le atamai na vaaia i le faiga o lea malumalu o se ata lava lea o le poto faalelagi. O puipui o lea fale na foliga mai o se ogā’auro atoa; na fe’ilafi solo mai ia puipui i le malamalama o lamepa e fitu i luga o le tuugalamepa auro. Na faapena foi le pupula o le la’o’ai o le areto ma le fata e mu ai mea manogi, ua pei o le iila o le auro. Ua atili ai le matagofie o totonu o le malumalu ona o le ie <span type="pagebreak" id="calibre_link-399" title="348" class="pagebreak">[348]</span> lino na laualalo i ie ufi uma na ato ai luga o le fale. Na lalaga i ai ni kerupi felanulanua’i - lanu moana, violē pā’auli, ma ni kerupi mūmū. O tua atu o le ie puipui na i ai le nofoa o le alofa na susulu mai ai le pupula o le Alii - na o le Faitaulaga Sili e mafai ona ulu atu i lea potu e aunoa ma le oti.</p>
	<p class="standard-indented">O le maoa’e o le matagofie o le malumalu faalelalolagi ua na o se ata lē manino lea o le matalasi uiga ese o le malumalu faalelagi o lo o fautua ai nei Keriso i luma o le nofoalii o le Atua mo i tatou. O le malumalu faalelalolagi o se fale aupito maoa’e lea ua fausia e lima o tagata. Peitai o lea fale ua na o se ata faanenefu lea o le maualuga ma le matalasi o le mamalu o le afio’aga o le Tupu o tupu, le afio’aga o lo o i ai le “afe ni afe o ē auauna ia te Ia, e mano ni mano o ē laulaututū i Ona luma” (Tanielu 7:10); le malumalu ua tumu i le paia ma le mamalu o le nofoalii e faavavau; o lo o ufiufi ai mata o serafi a’o latou ifo atu ia te Ia, a’o latou leoleoina le nofoalii. Peitai e i ai ni lesona tāua ua a’oa’o mai e le malumalu faalelalolagi ma ona sauniga, e faatatau i le malumalu faalelagi ma le galuega o lo o faia ai nei e Keriso.</p>
	<p class="standard-indented">O potu e lua o le falefetafa’i na fai ma faatusa o vaega paia eseese o le malumalu i le lagi. Na vaaia e le aposetolo o Ioane ni lamepa se fitu o mumū i luma o le nofoalii ina ua avatua ia te ia i le faaaliga se vaaiga o le malumalu o le Atua i le lagi. Faaaliga 4:5. Na ia vaaia se agelu “ua ia te ia le ipu auro e faamū ai mea manogi; ua avatu ia te ia mea manogi e tele, ina ia tuuina atu faatasi ma talosaga a le au paia, i luga o le fata auro i luma o le nofoalii’. Faaaliga 8:3. Na faatagaina Ioane na te vaai i le ulua’i potu o le malumalu i le lagi, ma sa ia vaaia ai lamepa e fitu ua mumū, ma le fata auro - e pei lava ona i ai le tuugalamepa auro ma le fata e mu ai mea manogi i le malumalu faalelalolagi. Na toe matala le malumalu o le Atua i le lagi, ona tepa lea o Ioane i totonu o le Mea e Sili ona Paia i tua atu o le ie puipui. Faaaliga 11:19. O inā na ia vaai ai i le atolaau o Lana feagaiga - e pei lava foi ona faatusaina mai i le pusa paia na faia e Mose ma tuuina i ai le tulafono a le Atua.</p>
	<p class="standard-indented">Na faapena ona maua e le au sa’ili’ili mo le upu moni, ni molimau maumaututū e faamaonia ai o lo o i ai se malumalu i le lagi. Na faia e Mose le falefetafa’i e tusa ai ma le ata po o le faatusa na faaalia ia te ia. Fai mai Paulo o lea ata na faaalia ia Ioane, o le malumalu moni lava lea i le lagi. Ua ta’utino mai Ioane na ia vaai i nei mea i le lagi.</p>
	<p class="standard-indented">Ua faatūina le nofoalii o le Atua i le amiotonu ma le faamasinoga, ua faatūina i le malumalu i le lagi, o le afio’aga lava lea o le Atua. O lo o i le Mea e Sili ona Paia Lana tulafono, le fua e tasi e faamasinoina ai tagata uma. Ua tuuina lea tulafono i totonu o le atolaau. Ua ufiufi le atolaau i le nofoa o le alofa, ma o luma o le nofoa o le alofa ua faia ai le galuega fautua a Keriso mo le tagata agasala. Ua faapena ona faatusaina mai le taatitia faatasi o le amiotonu ma le alofa tunoa i le fuafuaga a le Atua mo le faaolataga o le tagata. Na o le poto o le Silisili Ese Na te mafaia ona faia <span type="pagebreak" id="calibre_link-400" title="349" class="pagebreak">[349]</span> lea fuafuaga; na o le mana foi o le Silisili Ese e mafai ai ona faataunuuina lea fuafuaga. O se fuafuaga lea e tumu ai le lagi uma i le maofa ma le viiga. O kerupi e lua i le malumalu faalelalolagi sa punonou o la ulu i le āva a’o la vaavaai ifo i le nofoa o le alofa. O le faatusa lava lea o le agaga fia ’āuai ma le agaga fia auauna o agelu uma a le lagi, i le galuega o le faaolataga o le tagata. O le mealilo lenei o le alofa tunoa ua maofa ma fia malamalama i ai agelu. Ua latou maofa ona o le amiotonu a le Atua ua mafai ai ona Ia ta’uamiotonuina le tagata agasala, ma toe faafouina ai Lana fesoota’iga ma le fanau a tagata. Ua latou maofa ona o le mafai e Keriso ona faamaulalo ia te Ia lava, ina ia siitia a’e ai le toatele e lē mafaitaulia, mai le tō e le gata o le malaia, ma faa’ofuina ai i latou i le ofu o Lana amiotonu, ina ia mafai ai ona latou nonofo faatasi ma agelu e lei oo i ai se agasala, ma latou nonofo ai e faavavau i le fale o Ieova.</p>
	<p class="standard-indented">Ua faailoa mai i le valo’aga a Sakaria le galuega faafautua a Keriso mo le tagata agasala - o le valo’aga matagofie lea a Sakaria e faatatau i lē ua suafa i le Lālā Laau. Fai mai le perofeta: “O Ia lava Na te faia le malumalu o Ieova; e ia te Ia foi le mamalu, e tietie foi o Ia ma pule i luga o Lona nofoalii; e fai foi o Ia ma Faitaulaga i luga o Lona nofoalii; e i ai foi le pule o le manuia ia te i La’ua”. Sakaria 6:12, 13.</p>
	<p class="standard-indented">“O Ia lava Na te faia le malumalu o Ieova”, Ua avea Keriso o le Faavae ma le Mātaisau o le ekalesia talu ai Lana taulaga togiola atoa ma Lana galuega faafautua. Fai mai Paulo o Ia o le Maa Tulimanu, ma “ua faatatauina ia te Ia le fale atoa o lo o alu a’e, ina ia fai ma malumalu paia i le Alii. O Ia foi ua atina’e faatasi ai outou, ina ia fai ma afio’aga o le Atua e ala i le Agaga”. Efeso 2:20-22.</p>
	<p class="standard-indented">“E ia te Ia foi le mamalu”, O le mamalu o le faaolataga o le fanau a tagata e ia Keriso lava lea. O upu nei o le a pepese ai le au faaolaina i le ola e faavavau: “Ia ia te Ia, o lē na alofa mai ia te i tatou ma faamamāina i tatou ia tatou agasala i Lona lava toto, ... ia ia te Ia le viiga ma le malosi e faavavau faavavau lava”. Faaaliga 1:5, 6.</p>
	<p class="standard-indented">“E tietie foi o Ia ma pule i luga o Lona nofoalii; e fai foi o Ia ma Faitaulaga i luga o Lona nofoalii”, E le o le nofoalii lea o lona mamalu, auā e lei oo mai le malo o le mamalu. Faato’ā avatua ia te Ia e le Atua le nofoalii o Lona tamā o Tayita pe a mae’a Lana galuega faafautua. E faavavau lea nofoalii ma lea malo. Luka 1:32, 33. O Ia o le Faitaulaga, ua La nonofo faatasi ma le Tamā i Lona nofoalii. Faaaliga 3:21. Ua faatasia i le nofoalii o lē mai le vavau ma e leai Sona gata’aga, ma Le na “tau’aveina o tatou tiga, ma Na tau’ave o tatou faanoanoa”; o lē na “faaosoosoina i mea uma pei o i tatou, a ua leai se agasala ia te Ia” ina ia “mafai ai e Ia ona fesoasoani i ē ua tofotofoina”. “Pe afai foi e agasala se tasi, ua ia te i tatou le Fautua i luma o le Tamā”, Isaia 53:4; Eperu 4:15, 2:18; 1 Ioane 2:1 Ua Ia ofoina atu i lana galuega fautua se tino na tutū’ia ma faamomomoina, atoa ma se soifuaga mamā e aunoa ma se ila. O Ona <span type="pagebreak" id="calibre_link-401" title="350" class="pagebreak">[350]</span> lima ma Ona vae na tu’ia i fao, o Lona itū na tutui i le tao, o mea ia o lo o ta’uta’u atu i luma o le Tamā ona o le tagata agasala, le tagata ua faatauina i se tau e lē mafaamatalatalaina.</p>
	<p class="standard-indented">“E i ai foi le pule o le manuia ia te i La’ua”, O le alofa o le Atua le Tamā ma le Atua le Alo ua fai ma puna o le faaolataga mo le fanau a tagata. Fai mai le fetalaiga a Iesu i Ona soo a’o lei afio a’e o Ia i le lagi: “Ou te le fai atu foi ia te outou ou te faatoga i le Tamā mo outou, auā e alofa mai lava le Tamā ia te outou”. Ioane 16:26, 27. “Sa ia Keriso le Atua, ua faaleleia e Ia le lalolagi ia te Ia”, 2 Korinito 5:19. “E i ai foi le pule o le manuia ia te i La’ua” i le galuega faafautua i le malumalu i lugā. “Auā ua faapea lava ona alofa mai o le Atua i le lalolagi, ua Ia aumai ai Lona Atali e toatasi, ina ia le fano se tasi e faatuatua ia te Ia, a ia maua e Ia le ola e faavavau”, Ioane 3:16.</p>
	<p class="standard-indented">O le a le uiga o le malumalu? Ua manino le tali a le Tusi Paia i lenei fesili. E lua mea ua faasino i ai le upu “malumalu” e pei ona faaaogaina i le Tusi Paia. Muamua, e faasino i le malumalu na faia e Mose, o le ata lea po o se faatusa o mea faalelagi. Lona lua, e faasino i le malumalu moni i le lagi, le malumalu lea sa tusilima i ai le malumalu faalelalolagi. Na faamutaina sauniga faafaatusa ina ua maliu Keriso. O le malumalu moni i le lagi o le malumalu lea o le feagaiga fou. Ua faataunuuina le valo’aga o le Tanielu 8:14 i le taimi o le feagaiga fou. O lona uiga o le malumalu o lo o ta’ua i le valo’aga, o le malumalu o le feagaiga fou. Ua leva na leai se malumalu i le lalolagi. E oo atu i le faai’uga o le 2300 aso i le 1844 ua leva ona leai se malumalu i le lalolagi - ua tele senituri talu ona faatafunaina lea malumalu. O lona uiga ua faasino tonu i le malumalu i le lagi le valo’aga lea ua faapea mai: “Se’ia atoa afiafi ma taeao e lua afe ma le tolu o selau, ona faapaiaina ai lea o le malumalu”.</p>
	<p class="standard-indented">Peitai e i ai se fesili e sili atu lona tāua e lei maua i ai se tali. O le a le uiga o le faamamāina o le malumalu? O lo o ta’ua mai i le Feagaiga Tuai se sauniga na faamamāina ai le malumalu. Peitai, e i ai ea se mea o i le lagi e ao ona faamamāina? Ua manino ona ta’u mai i le Eperu 9 le faamamāina o le malumalu i le lalolagi faapea ma le malumalu i le lagi. “Toetoe lava faamamāina mea uma i le toto e tusa ma le tulafono; e leai foi se faamagaloga e aunoa ma le famaligiina o le toto. O le mea lea sa tatau ai ona faamamāina o faatusa o mea o i le lagi i ia mea (o le toto o manu); peita’i o mea faalelagi e faamamāina i taulaga e sili ona lelei i ia mea”, o le taulaga lava lea o le toto tāua o Keriso. Eperu 9:22, 23.</p>
	<p class="standard-indented">Na faaaogaina le toto mo le faamamāina i le sauniga faafaatusa, faapea ma le sauniga faalelagi - o le toto o manu na faaaogaina i le sauniga faafaatusa, a’o le toto o Keriso i le sauniga faalelagi. Fai mai Paulo ua ala ona fai faapena, ona e leai se faamagaloga e maua pe a aunoa ma le faamaligiina o le toto. O le galuega o lo o fia faia o le faamagaloga, po o le tuueseina o le agasala. Ae faapefea ona faapipii atu le agasala i le <span type="pagebreak" id="calibre_link-402" title="351" class="pagebreak">[351]</span> malumalu i lalo nei po o le lagi foi? Tatou te maua se tali i lenei fesili e ala i lo tatou vaai i le sauniga faafaatusa, auā o faitaulaga na auauna i le malumalu faalalonei, na auauna i latou i se malumalu ua avea o se ata o mea faalelagi. Eperu 8:5.</p>
	<p class="standard-indented">E lua vaega o sauniga o le malumalu faalelalolagi. Na galulue faitaulaga i aso taitasi i le Mea Paia, a’o le faitaulaga sili na ia faia se galuega faapitoa i le Mea e Sili ona Paia mo le faamamāina o le malumalu - na o le faatasi i le tausaga ona faia o lea galuega. Na aumaia e le tagata agasala ua salamō lana taulaga i aso taitasi i le faitoto’a o le malumalu. O inā na faae’e ai ona lima i luga o lana manu ma faaali ai ana agasala. O le faatusa lena o le ave’esea o lana agasala mai ia te ia, ae faae’e atu i le taulaga e leai sana agasala. Ua mae’a lena ona fasia loa lea o le manu. Fai mai le aposetolo, e leai se faamagaloga e aunoa ma le faamaligiina o le toto. “Auā o i le toto le ola o le tino”, Levitiko 17:11. Ua mana’omia e le tulafono a le Atua le ola o lē ua solia le tulafono. Ua tau’aveina nei e le manu le sala a le tagata agasala. O le toto o lea manu o le faatusa lea o le ola o le tagata agasala. Ua avatua nei e le faitaulaga lea toto i totonu o le Mea Paia ma sausau ai lea toto i luma o le ie puipui. O tua atu o le ie puipui o lo o i ai le atolaau ua i ai i totonu le tulafono na solia e le tagata agasala. O le avatua o le toto ma sausau i totonu o le malumalu, o le faatusa lava lea o le tuueseina o le agasala - ua ave’esea mai le tagata agasala e ala i le toto, ma ua avatua i totonu o le malumalu. O le toto o nisi o taulaga e lei aveina i le Mea Paia; peitai na faatonuina le faitaulaga na te ’aia le aano o lea manu. O le mea lea na faatonuina ai e Mose atalii o Arona ina ua ia fai atu i ai: “Ua tuuina atu e le Atua ia te outou ina ia outou tau’aveina le agasala a le faapotopotoga”. Ua faaaogaina le toto po o le aano o le manu e fai ma faatusa o le ave’esea o le agasala mai le tagata agasala ae tuuina i totonu o le malumalu.</p>
	<p class="standard-indented">O le galuega lena na faia i aso faisoo i le tausaga atoa. Na faapena ona tuu’eseina o agasala mai le nuu o Isaraelu ae siitia atu i totonu o le. malumalu. Na mana’omia se galuega faapitoa ina ia ave’esea ai ia agasala mai le malumalu. Na poloa’iina e le Atua ina ia faia se togiola mo potu taitasi o le malumalu. “Na te faia foi se togiola mo le Mea Paia, ona o le leaga o le fanauga a Isaraelu, ona o latou solitulafono foi i a latou agasala uma; e faapea foi ona faia e ia mo le falefetafa’i o le faapotopotoga, o lo o tumau ia te i latou i o latou leaga”, Na mana’omia foi se togiola mo le fata faitaulaga “e faamamāina ai ma faapaiaina ai, ’ai le leaga o le fanauga a Isaraelu”. Levitiko 16:16, 19.</p>
	<p class="standard-indented">Na faa-tasi i le tausaga ona ulu atu o le faitaulaga sili i le Mea e Sili ona Paia mo le faamamāina o le malumalu, i le Aso tele o le Togiola. O le galuega na faia i le Mea e Sili ona Paia i lea aso, o le faai’uga lena o sauniga uma na faia i le tausaga atoa. E lua ni tama’i oti na aumaia i le faitoto’a o le malumalu i le Aso o le Togiola. Ona faia lea o le vili i nei ’oti <span type="pagebreak" id="calibre_link-403" title="352" class="pagebreak">[352]</span> e lua - “o le tasi vili e mō Ieova, a’o le isi vili mō le oti o le a tuu e alu”. Levitiko 16:8. O le ’oti na pa’ū i ai le vili mo Ieova, na fasia e avea o se taulaga mo agasala a tagata. Na faatonuina le faitaulaga sili na te avea le toto o lea tama’i oti i tua atu o le ie puipui, ma sausau ai i luga o le nofoa o le alofa, ma luma o le nofoa o le alofa. Na sausau foi le toto i luga o le fata e mu ai mea manogi sa tu i luma o le ie puipui.</p>
	<p class="standard-indented">“E faae’e foi e Arona ona lima e lua i le ulu o le ’oti ola, ma faaali i ona luga o amioleaga uma a le fanauga a Isaraelu, ma a latou solitulafono uma. Na te faae’e foi agasala uma a le nuu i luga o le ulu o le ’oti, ona ave ai lea o lea ’oti i le vao e se tagata ua tofia mo lea galuega. E ave foi e le ’oti i ona luga a latou amioleaga uma i le nuu e le ainā”, Fuaiupu 21, 22. E lei toe foi mai lea ’oti i le togālauapi a Isaraelu. Na faatonuina le tagata na avea i le vao lea ’oti, ina ia ta’ele muamua ma tāina ona lavalava ona faato’ā ulufale lea i le togālauapi.</p>
	<p class="standard-indented">Na faia lenei sauniga atoa ina ia faamamafa atu ai i le fanauga a Isaraelu le paia o le Atua, ma Lona inoino i le agasala. Na a’oa’oina ai foi i latou e lē mafai ona latou pa’i atu i le agasala e aunoa ma lo latou palapalā ai. Na faatonuina le nuu uma ina ia latou faapuapuagatia i o latou loto a’o faia lenei galuega o le togiola. E le faia ai se galuega i lea aso, a ia faaaluina e le nuu o Isaraelu lea aso latou te su’esu’e ifo ai i o latou loto ta’ito’atasi, ma latou faamaulalo atu i luma o le Atua i talosaga ma le anapogi.</p>
	<p class="standard-indented">E i ai ni lesona aogā e faatatau i le togiola, ua a’oa’oina mai e ala i le sauniga faafaatusa. Na talia le manu e fai ma sui o le tagata agasala, i sauniga na faia i aso faisoo. Peitai e le’i soloi’esea ai le agasala a le tagata i le toto o le manu; ae na maua ai se auala e siitia ese atu ai i le malumalu le agasala a le tagata. Na faailoa atu e le tagata agasala lona talia o le pule a le tulafono, e ala i lona avatua o le taulaga mo lana agasala, atoa ma lona faaali atu o lana agasala. Ua ia faailoa atu ai foi lona faanaunauga mo le faamagaloga, e ala i lona faatuatua i le Faaola o le a afio mai. Peitai e le’i sa’oloto atoatoa ai o ia mai le faasala a le tulafono. O le Aso o le Togiola na ave ai e le faitaulaga sili se taulaga mai le faapotopotoga, ona alu ai lea o ia i totonu o le Mea e Sili ona Paia ma le toto o lenei taulaga, ona ia sausau ai lea o le toto i luga o le nofoa o le alofa sa i luga tonu a’e o le tulafono, ina ia faamalie ai le mea na mana’o i ai le tulafono. Ona fai ai lea o lona tiute faa-puluvaga ma ua ia tuuina uma ia agasala i ona lava luga, ma ua ia tau’aveina i fafo ia agasala mai le malumalu. Ua ia faae’e ona lima i le ulu o le ’oti ola, ona faae’e ai lea o nei agasala uma i ona luga. O le faatusa lena o le siitia atu o ia agasala mai ia te ia, ae tuuina atu i luga o le ’oti. Ona ave’esea ai lea e le ’oti ola o nei agasala uma i le vao, ma ua faapena ona ave’esea ai e faavavau o agasala uma a le nuu.</p>
	<p class="standard-indented">Na faapena ona faia o le sauniga ua avea o le ata po o le faatusa o mea faalelagi. O sauniga foi na faia faafaatusa, na faia uma foi i le malumalu <span type="pagebreak" id="calibre_link-404" title="353" class="pagebreak">[353]</span> moni i le lagi. Na amatalia le galuega faaFaitaulaga Sili a lo tatou Faaola ina ua afio a’e o Ia i le lagi. Fai mai Paulo: “Auā ua le ulu atu Keriso i le mea paia ua faia e lima, o le faatusa o le mea moni, a o le lagi lava; ina ia iloa ai nei o ia i luma o le Atua mo i tatou”. Eperu 9:24.</p>
	<p class="standard-indented">O sauniga na faia e faitaulaga i aso taitasi i le tausaga atoa i le Mea Paia, o le faatusa lea o le galuega na amatalia e Keriso ina ua afio a’e o ia i le lagi. Na faia e le faitaulaga i aso faisoo le galuega o le avatua i luma o le Atua o le toto o taulaga mo agasala, atoa ma le mea manogi na ō faatasi a’e ma talosaga a Isaraelu. Na faapena foi ona ofoina atu e Keriso Lona lava toto i luma o le Tamā e fai ma sui o le tagata agasala. Ae le gata i lea na Ia tuuina atu foi i luma o le Atua talosaga a tagata agasala ua salamō, faatasi ma le mea manogi o Lana lava amiotonu. O le galuega lena e faia i le ulua’i potu o le malumalu i le lagi.</p>
	<p class="standard-indented">O ina na mulimuli atu ai le au soo ia Keriso e ala i le faatuatua, ina ua afio a’e o Ia i le lagi. O inā ua taula’i atu i ai o latou faamoemoe, le faamoemoe lea ua fai mai Paulo ua “pei o se taula o le agaga, e le matosina ma ua mausali, e oo foi i totonu i talatu o le ie puipui. O le mea ua afio atu ai Iesu, o lē ua muamua atu mo i tatou; ua fai o ia ma faitaulaga sili e faaavavau”. “Ona ulu faatasi lava lea o ia i totonu o le Mea Paia, e lē ma le toto o ’oti ma tamai povi, a’o Lona lava toto, ua Na maua le togiola e faavavau mo i tatou”, Eperu 6:19, 20; 9:12.</p>
	<p class="standard-indented">E 18 senituri na fai ai lenei galuega i le ulua’i potu o le malumalu i le lagi. Na ofoina atu le toto o Keriso e fai ma sui o le au faatuatua ua salamō, o le toto lea ua mautinoa ai lo latou faamagaloga, ua mautinoa ai foi ua talia i latou e le Tamā. Peitai, na tumau ai pea a latou agasala i tusi a le lagi. E pei lava ona faia le sauniga o le togiola i le faai’uga o le tausaga i le malumalu faalelalolagi, e faapena foi ona i ai se galuega o le togiola e faia mo le ave’esea o agasala mai le malumalu i le lagi a’o lei faai’uina le galuega a Keriso mo le faaolataga o tagata. O le galuega lea na amataina ina ua faai’u aso e 2300. O le taimi lena na ulufale atu ai la tatou Faitaulaga Sili i le Mea e Sili ona Paia, e pei ona valo’ia mai e le perofeta o Tanielu, Na te faia ai le vaega mulimuli o Lana galuega mo tagata - o le faamamāina lea o le malumalu.</p>
	<p class="standard-indented">E pei lava ona faae’eina i le faatuatua agasala a tagata i luga o le taulaga mo agasala, ona avatua lea i le malumalu o ia agasala e ala i le toto o le taulaga; ua faapena foi ona faae’e atu agasala a tagata agasala ua salamō i luga o Keriso, ona avatua lea e Keriso o nei agasala i le malumalu i le lagi, e ala i Lona lava toto. Na faamamāina le malumalu faalelalolagi ina ua ave’esea mai le malumalu agasala na palapalā ai le malumalu. E faapena foi ona faamamāina o le malumalu i le lagi e ala i le ave’esea po o le soloi’esea o agasala ua tusia ai. Ae peitai a’o lei faia lenei galuega, e ao ona su’esu’eina faalelei tusi a le lagi, ina ia iloa ai po o ai ua latou maua lea manuia o le togiola, e ala i lo latou salamō, faapea ma lo latou <span type="pagebreak" id="calibre_link-405" title="354" class="pagebreak">[354]</span> faatuatua ia Keriso. O lona uiga o le faamamāina o le malumalu e aofia ai se galuega su’esu’e - o se galuega o le faamasinoga. E ao ona faia o lenei galuega a’o lumana’i ai le afio mai o Keriso e faaolaina Ona tagata, auā a afio mai o Ia, e afio mai ma Lana taui e taui ta’itasi atu ai i tagata uma e tusa ma a latou galuega ua fai. Faaaliga 22:12.</p>
	<p class="standard-indented">Na faapena ona manino o ē na sa’ili’ili ma mulimuli i le malamalama o le upu faavalo’aga. Ua latou iloa nei o le faai’uga o le 2300 aso i le 1844 e lē o le taimi lea e afio mai ai Keriso, a’o le taimi lea e ulufale atu ai o Ia i le Mea e Sili ona Paia i le malumalu i le lagi, Na te faia ai le toe vaega o Lana galuega togiola a’o lumana’i ai Lona afio mai.</p>
	<p class="standard-indented">Ua latou iloa foi o le taulaga mo agasala o le faatusa lea o Keriso o Ia o le Taulaga mo agasala a le lalolagi; o le faitaulaga o le faatusa foi lea o Keriso i Lana galuega faafautua. Peitai, o le ’oti ola lea na tuu e alu i le vao, o le faatusa lena o Satani. O ia o le amataga o le agasala, ma o ia foi o le a faae’e i ai i le i’uga agasala uma a tagata agasala ua salamō. Na ave’esea e le faitaulaga sili agasala mai le malumalu faalelalolagi e ala i le toto o le taulaga mo agasala, ona faae’e lea e ia o ia agasala uma i luga o le ’oti ola na tuu e alu i le vao. O le taimi e mae’a ai le galuega a Keriso i le malumalu i le lagi, o le taimi lea Na te ave’esea ai agasala a Lana fanau mai le malumalu i le lagi, e ala i Lona lava toto, ona faae’e lea e Ia o ia agasala uma i luga o Satani. O Satani o le a pa’ū i ai le i’uga o nei agasala uma. O le ’oti ola na tuu e alu i le vao, i se nuu le ’ainā; ma e lei toe oo mai lava o ia i le togālauapi a le fanauga a Isaraelu. O le a faapena foi ona tuli’esea e faavavau Satani mai luma o le Atua ma Ona tagata. O le a faaumatia o ia e faavavau i le taimi o le faatafunaga faai’u o le agasala atoa ma tagata amioleaga. <span type="pagebreak" id="calibre_link-406" title="355" class="pagebreak">[355]</span> </p>
</div>
</div>


<div class="calibre1" id="calibre_link-27">
<div class="chapter" id="calibre_link-645">
	<h2 class="chapterhead">Mataupu 24&mdash;Totonu O Le Mea E Silisili Ona Pa’ia</h2>
	<p class="standard-indented">Na avea le mata’upu o le malumalu o le ki na tatalaina ai le mealilo o le faamoemoega lē taulau o le 1844. Na faaalia mai ai i le mafaufau se tino e tasi o ni fe’au o le upu moni - o ni fe’au na ō gatasi ma fesoota’i lelei, ma ua fai lea ma molimau e iloa ai o le aao o le Atua na ta’ita’iina le galuega tele o le alagaina o le fe’au o le toe afio mai. O fe’au lava foi ia na faailoa mai ai i le fanau a le Atua lo latou tulaga moni, faapea ma la latou galuega ma lo latou tiute e ao ona fai. Na puapuagatia ma fememea’i le au soo o Iesu ona o lo latou faamoemoe ua lē taulau ina ua faasatauroina lo latou Matai. Peitai na latou olioli ina ua faaali le Alii ia i latou. Na faapena foi ona olioli le au faamaoni, o ē na faatalitali i le faatuatua mo Lona toe afio mai. Na latou faatalitali mo Lona faaali mai i le mamalu Na te aumaia le taui i Ana auauna. Lenei la ua latou lē iloa atu Iesu ona o faamoemoega ua le taulau, ma ua latou alalaga faatasi atu ai ma Maria ma faapea atu: “Ua latou ave ese lo’u Alii, ma ua ou le iloa foi le mea ua latou tuuina ai o ia”. Peitai ua latou toe vaai nei ia te Ia i le Mea e Sili ona Paia, o Ia o lo latou Faitaulaga Sili agaalofa, o lē ua toeitiiti ona faaali mai lea, e faaali mai o lo latou Tupu ma lo latou Faaola. Ua manino le taimi ua tuana’i, ma le taimi nei, atoa ma le lumana’i, ona o le pupula o le malamalama mai le malumalu. Ua latou iloa o le finagalo lē sesē lava o le Atua na ta’ita’ia mai i latou. E pei lava o ulua’i soo o Iesu, latou te lei malamalama i le uiga o le fe’au na latou tala’ia. Peitai na sa’o lea fe’au i ona itū uma. Na latou faataunuuina le finagalo o le Atua ina ua latou tala’ia lea fe’au; ma sa le i’uvale la latou galuega i le Alii. Ua toe faafouina nei lo latou malosi ona o se faamoemoe ola, ma ua latou alalaga ai i se olioli e lē mafaamatalatalaina.</p>
	<p class="standard-indented">“Seia atoa afiafi ma taeao e lua afe ma le tolu o selau, ona faapaiaina ai lea o le malumalu”, Tanielu 8:14. “Ia outou matata’u i le Atua, ma avatu ia te Ia le viiga, auā ua oo mai le ituaso o Lana faamasinoga”, Ua faasino le valo’aga a Tanielu faapea ma le fe’au a le ulua’i agelu, i le galuega a Keriso i le Mea e Sili ona Paia, faapea ma le faamasinoga; ae le o le afio mai o Keriso e lavea’iina Ona tagata ma faaumatia le au amioleaga. E lei <span type="pagebreak" id="calibre_link-407" title="356" class="pagebreak">[356]</span> sese la latou faitauina po o le faatulagaga o vaegataimi faavalo’aga; o le mea ua sese o la latou faauigaga o le faamamāina o le malumalu i le faai’uga o le 2300 aso. O le sese lenei na puapuagatia ai i latou ona o lo latou faamoemoe ua le taulau. Peitai na valo’ia mai nei upu uma o le valo’aga; ua faataunuuina foi mea uma ua fai mai ai le Tusi Paia o le a taunuu. A’o latou faanoanoa ma lo latou manatu ua leai se aogā o lo latou faamoemoe, o le taimi tonu lava lea na faataunuuina ai le faamamāina o le malumalu, e pei ona valo’ia mai i le fe’au; ma, o lea faamamāina o le malumalu e ao ona faataunuuina a’o lumana’i ai le afio mai o le Alii Na te aumaia le taui i Ana auauna.</p>
	<p class="standard-indented">E lei afio mai Keriso i le lalolagi e pei ona latou talitonu i ai; peitai na afio atu Keriso i lea taimi i le Mea e Sili ona Paia i le malumalu o le Atua i le lagi, e pei ona faaiioa mai i sauniga faafaatusa o le malumalu faalelalolagi. Ua ta’u e Tanielu le ulufale atu o Keriso i le Mea e Sili ona Paia i lea taimi, o Lona oo atu i lē ua Mai Anamuā Ona Aso. Fai mai Tanielu: “Na ou iloa i faaaliga i le po, faauta foi, ua afio mai i ao o le lagi lē e pei o le Atalii o le tagata”, e lei afio mai i le lalolagi, a “ua oo foi o ia i lē ua mai anamuā ona aso, ua latou momoli ia te Ia i Ona luma”. Tanielu 7:13.</p>
	<p class="standard-indented">Na valo’ia mai foi e le perofeta o Malaki lea taimi i upu nei: “E faafuase’i foi ona oo mai i le malumalu o le Alii, o lē ua sa’ilia e outou, o le Agelu lava o le feagaiga, o lē ua outou naunau i ai; faauta, e afio mai lava o Ia, ua fetalai mai ai Ieova o ’au”. Malaki 3:1. Na faafuase’i le afio mai o le Alii i Lona malumalu, ona e lei faatalitali pe manatunatu i ai Lana fanau. Latou te lei manatu o le malumalu o le a afio mai o Ia i ai. Na latou manatu o le a afio mai o Ia i le lalolagi “i le afi mumū, Na te tauimasui i ē ua lē iloa le Atua, ma ua lē anaana i le talalelei a lo tatou Alii o Iesu Keriso”. 2 Tesalonia 1:8.</p>
	<p class="standard-indented">Peitai e lei sauni le fanau a le Atua latou te feiloa’i ma le Alii. Sa i ai se galuega o le sauniuniga e ao ona faamae’aina mo i latou. O le a tuuina mai se malamalama e ta’ita’iina atu ai o latou mafaufau i le malumalu o le Atua i le lagi. A’o faapena ona latou mulimuli atu i le faatuatua i lo latou Faitaulaga Sili a’o fai ai Lana galuega i inā, o le a faaalia mai sa latou galuega fou e ao ona fai. E i ai se isi fe’au o le lapata’iga ma aoaoga e ao ona tuuina atu i le ekalesia.</p>
	<p class="standard-indented">Ua faapea mai le perofeta: “A’o ai se na te lavā ona tali le aso o Lona afio mai? O ai foi se na te tula’i pe a faaalia mai o Ia? Auā o Ia e tusa ma le afi a le tunu auro; e tusa foi ma le moli a le tā’ofu; e nofo o ia, o lē tunu ma faamamā i le ario; na te famamāina le fanauga a Levi, na te faate’a’ese foi le eleele ia te i latou e pei o le auro ma le ario; latou te avatu ai ia Ieova le taulaga e fai i le amiotonu”. Malaki 3:2, 3. O i latou o loo ola pea i le lalolagi i le taimi e faamutaina ai le galuega fautua a Keriso i le malumalu i le lagi, o le a tutū atu i latou i luma o le silafaga a le Atua e <span type="pagebreak" id="calibre_link-408" title="357" class="pagebreak">[357]</span> aunoa ma se puluvaga. O ō latou ofu e tatau ona aunoa ma se pisia, o a latou amio e ao ona faamamāina mai agasala e ala i le sausauina i le toto. E ao ona avea i latou o ē manumalo i le taua ma le leaga e ala i le alofa tunoa o le Atua atoa ma lo latou lava agaga vilivilita’i. A’o faagasolo pea le faamasinoga su’esu’e i le lagi, a’o ave’esea agasala a le au faatuatua ua salamō, mai le malumalu i le lagi, e i ai se galuega faapitoa e ao ona faia e le fanau a le Atua i le lalolagi - o le galuega lea o le faamamāina ma le tuu’esea o le agasala. Ua manino ona faaalia mai o lea galuega i fe’au o le Faaaliga 14.</p>
	<p class="standard-indented">E mae’a loa lea galuega, ona saunia loa lea o le au Kerisiano mo le toe afio mai o Keriso. “Ona mālie ai lea ia Ieova o le taulaga a Iuta ma Ierusalema, e pei o aso o le vavau, e pei o tausaga anamuā”, Malaki 3:4. Ona avea ai lea o le ekalesia “o le ekalesia matagofie lava, e leai sona ila, po o se maanuminumi, po o se tasi mea faapena”. Efeso 5:27. Ona foliga ai lea “ua sisila mai e pei o le taeao, e lalelei mai e pei o le masina, e pupula mai e pei o le la, e mata’utia e pei o le ’au ua i ai tagavai”. Pese a Solomona 6:10.</p>
	<p class="standard-indented">Ua le gata ina valo’ia mai e Malaki le afio mai o le Alii i Lona malumalu, a ua ia valo’ia mai foi le toe afio mai o Keriso Na te faataunuuina le faamasinoga. Fai mai Malaki: “Ou te faalatalata foi ia te outou i le faamasinoga; e vave foi ona fai o a’u ma molimau i ē faitogafiti faataulaitu, ma ē mulilulua, ma ē tautō pepelo, ma ē fai le amioletonu i totogi o le aufaigaluega; o ē sauā i fafine ua oti a latou tane ma ē ua mātua oti; atoa ma ē faapi’oina le faamasinoga o le tagata ese. Ua latou lē matata’u foi ia te au, ua fetalai mai ai Ieova o ’au”. Malaki 3:5. O lo o ta’ua e Iuta lea lava vaaiga e tasi i upu nei: “Faauta e afio mai le Alii ma Ana au paia e manomano, e faamasino ai i tagata uma, ma faasalaina ai ē ua amio faalemata’u uma lava o ia i latou, ona o a latou galuega faalemata’u ua latou faia ma le faalemata’u”. Iuta 14, 15. Ua eseese mamao le afio mai o le Alii i Lona malumalu, ma Lona afio faalua mai lea e tautala i ai Iuta.</p>
	<p class="standard-indented">O le afio mai o Keriso lo tatou Faitaulaga Sili i le Mea e Sili ona Paia mo le faamamāina o le malumalu e pei ona ta’ua i le Tanielu 8:14; o le afio mai o le Atalii o le tagata i lē ua Mai Anamuā Ona Aso e pei ona tusia i le Tanielu 7:13; ma le afio mai o le Alii i Lona malumalu e pei ona valo’ia mai e Malaki - o faamatalaga uma ia o le mea e tasi. Ua faatusaina foi e Keriso lenei lava mea e tasi i le sau o le faato’āfaiavā i le tausama’aga, i le faata’oto i taupou e to’asefulu i le Mataio 25.</p>
	<p class="standard-indented">Na folafolaina i le tau mafanafana o le 1844 ma le vaitau e to’ulu ai lau o laau i lea lava tausaga le alaga, “Faauta, ua sau le faato’āfaiavā”. E oo atu i lea taimi ua iloga le eseesega o vasega e lua o tagata ia ua faatusa i taupou popoto ma taupou vālea. O le tasi vasega na latou tulimata’i atu ma le fiafia i le faaali mai o le Alii, ma sa latou sauni ma le ma’elegā e faafetaia’i ia te Ia. Peitai o le isi vasega na una’iina i latou ona o le mata’u <span type="pagebreak" id="calibre_link-409" title="358" class="pagebreak">[358]</span> ma ni lagona lē mautū; o i latou ia na maliliegofie i se malamalama faalemafaufau, ae na gaogao’i’i i le amioatua faamaoni. Fai mai le faata’oto, ina ua sau le faato’āfaiavā, “o ē ua saunia foi ua latou ulufale atu faatasi ma ia i le tausama’aga”. O le sau o le faato’āfaiavā e pei ona ta’ua i inei, e faataunuuina a’o lumana’i le tausama’aga. O le tausama’aga, o le faatusa lea o le taliaina e Keriso o Lona malo. O le Aai paia po o le Ierusalema Fou, o le laumua lea ma le faatusa o le malo, ua ta’ua lea aai o le “faato’ānofotane, o le faletua o le Tamai Mamoe”. Fai mai le agelu ia Ioane: “Sau ia, ou te faailoa atu ia te oe le faato’ānofotane, o le faletua lea o le Tamai Mamoe”. Fai mai upu a le perofeta: “Ua ia avea foi a’u i le Agaga, ua ia faaali foi ia te a’u o Ierusalema, o le aai tele ma le paia, o lo o alu ifo i le lagi mai le Atua”. Faaaliga 21:9, 10. Ua manino lelei mai i inei o le faato’ānofotane o le faatusa lea o le Aai Paia, a’o taupou na ō atu e faafetaia’i i le faato’āfaiavā o le faatusa lea o le ekalesia. Ua ta’ua i le Faaaliga le nuu o le Atua, o le au vala’aulia i le tausama’aga a le Tamai Mamoe. Faaaliga 19:9- Afai ua faatusa le nuu o le Atua i le au vala’aulia, e le mafai foi la ona faatusaina i latou i le faato’ānofotane. Fai mai le perofeta o Tanielu o le a tuuina atu e lēe ua Mai Anamuā Ona Aso ia Keriso i le lagi “o le pule, ma le viiga, ma le malo”. O le a tuuina atu foi ia te Ia le Ierusalema Fou, le laumua o lona malo, “ua saunia e pei o se faato’ānofotane ua teuteuina mo lana tane”. Tanielu 7:14; Faaaliga 21:2. Ua maua e Ia Lona malo, ona afio mai lea o Ia i Lona mamalu, o Ia o le Tupu o tupu ma le Alii o alii, Na te lavea’i i Lona nuu, o ē o le a nonofo faatasi ma Apera’amo, ma Isaako, ma Iakopo i Lana la’o’ai, i le tausama’aga a le Tamai Mamoe i Lona malo. Mataio 8:11; Luka 22:30.</p>
	<p class="standard-indented">“Faauta, ua sau le faato’āfaiavā”, O le alagaina o lea fe’au i le taumafanafana o le 1844, na manatu ai le afe ma afe o tagata ua oo i le taimi e afio mai ai le Alii. Ua oo i le taimi na tuupoina, ona afio mai ai lea o le Alii - peitai e lei afio mai i le lalolagi e pei ona faatalitali i ai le toatele, ae na afio atu i luma o lē ua Mai Anamuā Ona Aso i le lagi, na afio atu i le tausama’aga, na afio atu Na te talia Lona malo. “O ē ua saunia foi ua latou ulufale atu faatasi ma ia i le tausama’aga. Ona pupuni ai lea o le faitoto’a”, Latou te le faatasi atu i le tino i le tausama’aga ona e faia i le lagi a’o latou i ai i le lalolagi. E faatalitali le au Kerisiano mo le foi mai o lo latou Alii mai le tausama’aga. Luka 12:36. Peitai e ao ona latou malamalama i Lana galuega, ma latou mulimuli atu ia te Ia i le faatuatua, a’o i ai o Ia i luma o le Atua. O le uiga moni lea o le faaupuga, ua latou ulufale atu faatasi ma Ia i le tausama’aga.</p>
	<p class="standard-indented">Fai mai le faata’oto o ē na i ai suau’u i a latou fagu faatasi ma a latou lamepa, na o i latou ia na ulufale atu i le tausama’aga. O ē na latou maua le malamalama o le upu moni mai le Tusi Paia; o ē na ia i latou le Agaga o le Atua ma Lana amioatua; o ē na faatalitali ma le onosa’i, i le pogisa o le ituaso o lo latou tofotofoga, ma latou sa’ili’ili i le afioga a le Atua mo se <span type="pagebreak" id="calibre_link-410" title="359" class="pagebreak">[359]</span> faaopoopoga o lo latou malamalama, o i latou ia na latou malamalama i le aoaoga e faatatau i le malumalu i le lagi ma Lana galuega faaFaitaulaga Sili, ma ua latou mulimuli atu ia te Ia i le faatuatua a’o faia Lana galuega i le malumalu i lugā. O i latou uma foi latou te talia nei aoaoga e ala i le molimau a le Tusi Paia, ma ua latou mulimuli atu ia Keriso i le faatuatua a’o Ia ulufale atu i luma o le Atua Na te faataunuuina ai le toe vaega o Lana galuega faafautua, ma maua ai Lona malo i le faai’uga o lea galuega, ua faatusaina i latou uma nei i ē ua ulufale atu i le tausama’aga.</p>
	<p class="standard-indented">Ua toe ta’ua mai foi le faatusa lava lenei o le tausama’aga i le faata’oto i le Mataio 22. Ua faaalia manino mai i lenei faata’oto e muamua mai le faamasinoga su’esu’e a’o lei faia le tausama’aga. A’o lumana’i le tausama’aga, na afio mai le tupu e vaai i le au vala’aulia ina ia iloa ai po ua latou o’ofu uma i le ofu o le tausama’aga, o le ofu lino mamā lea o le amio ua faamamāma ma faasinasinaina i le toto o le Tamai Mamoe. Mataio 22:11; Faaaliga 7:14. Na lafo i fafo le tagata na maua ua māmāsagia; peitai o i latou uma na maua i le su’esu’ega ua latou o’ofu i le ofu o le tausama’aga, ua talia i latou e le Atua, ma ua faitauina ua tatau ona latou tofusia i Lona malo ma nonofo faatasi ma Ia i Lona nofoalii. O lenei galuega o le su’esu’eina o amio ina ia iloa ai po o ai ua sauni mo le malo o le Atua, o le galuega lea ua ta’ua o le faamasinoga su’esu’e, o le toe galuega lava lea i le malumalu i lugā.</p>
	<p class="standard-indented">E mae’a loa le galuega o le faamasinoga su’esu’e, pe a maua le faai’uga o i latou uma na latou tau’aveina le igoa Kerisiano i augatupulaga uma, o le taimi tonu lea e faato’ā tapunia ai le faitoto’a o le alofa tunoa. “O ē ua saunia foi ua latou ulufale atu faatasi ma Ia i le tausama’aga; ona pupuni ai lea o le faitoto’a”, Ua ta aofa’i mai e lenei fuaiupu puupuu le vaega mulimuli o le galuega a le Faaola i le lagi, se’ia oo atu lava i le muta’aga o Lana galuega tele mo le faaolataga o le tagata.</p>
	<p class="standard-indented">E ulufale loa le faitaulaga sili i le Mea e Sili ona Paia i le Aso o le Togiola i le malumalu faalelalolagi, o le taimi lava lea ua faamuta ai galuega i le Mea Paia. Fai mai le poloa’iga a le Atua: “Aua ne’i i ai se tagata i le falefetafa’i o le faapotopotoga mai le taimi e ulufale ai o ia i le Mea e Sili ona Paia e fai ai le togiola, se’ia oo i lona ulufafo mai”. Levitiko 16:17. O lona uiga, o le taimi na ulufale atu ai Keriso i le Mea e Sili ona Paia Na te faia ai le toe galuega o le togiola, o le taimi lava lea na muta ai foi Lana galuega i le Mea Paia. O lona uiga, o le taimi na muta ai galuega i le Mea Paia, o le taimi lava lea na amatalia ai le galuega i le Mea e Sili ona Paia. Na tuua loa e le faitaulaga sili le Mea Paia i le Aso o le Togiola i le falefetafa’i faalalonei, o le taimi lava lea na ia ulufale atu ai i luma o le Atua na te tau’a’aoina atu le toto o le taulaga mo agasala, e fai ai o ia ma sui o le nuu atoa o Isaraelu, o ē ua salamō mai a latou agasala. Na ~ faapena foi ona faai’uina e Keriso le tasi vaega o Lana galuega faafautua, ina ua ulufale atu o Ia mo le isi vaega o Lana galuega i le Mea e Sili ona <span type="pagebreak" id="calibre_link-411" title="360" class="pagebreak">[360]</span> Paia, ma o inā o lo o ofoina atu ai pea e Ia Lona toto i luma o le Tamā e fai ai o Ia ma sui o tagata agasala uma.</p>
	<p class="standard-indented">E lei malamalama le au faatalitali mo le toe afio mai o Keriso i lenei mata’upu i le 1844. E ui lava ua mavae le taimi na tuupoina mo le afio mai o Keriso, na latou talitonu pea lava ua lata Lona toe afio mai. Na latou talitonu ua latou oo i se taimi uigā, ma ua faai’uina foi le galuega faafautua a Keriso mo tagata. Na foliga atu ia i latou e puupuu lava se taimi e va ai le tapunia o le alofa tunoa ma le taimi e afio mai ai Iesu i ao o le lagi; na latou talitonu ua a’oa’oina lenei mea i le Tusi Paia. Peiseai ua faamaonia mai lenei mea i mau o lo o faaiioa mai ai se vaitaimi e sa’ili’ili, ma tui’tu’i ma tagi auē atu ai tagata i le faitoto’a o le alofa tunoa, a ua lē tatalaina mai ia i latou. Na oo ifo foi ia i latou le manatu atonu o le 1844 lea na latou manatu e afio mai ai Iesu, atonu o le amataga lea o lea vaitaimi, le vaitaimi lea e muamua teisi mai i le toe afio mai o Keriso. Na latou folafolaina le lapata’iga e uiga i le lata mai o le faamasinoga; ua latou manatu nei ua mae’a le galuega mo le faaolataga o le au amioleaga. Na foliga mai foi ia i latou o tauemuga ma le upuvale ma le lē fefefe o le au amioleaga, o se tasi lea o faamaoniga e iloa ai ua ave’esea le Agaga o le Atua mai ē ua teena Lona alofa tunoa. Ua avea nei mea uma ma pogai ua faamalosia atili ai i latou i le manatu faapea ua tapunia le faitoto’a o le alofa tunoa.</p>
	<p class="standard-indented">Peitai na latou maua se malamalama’aga manino ina ua latou su’esu’eina le mata’upu o le malumalu. Ua latou iloa nei na sa’o lelei i latou ina ua latou talitonu o le i’uga o le 2300 aso i le tausaga 1844, o se vaitaimi tāua lea ma le uigā. E moni ua tapunia le faitoto’a o le alofa tunoa lea na mafai ai e tagata mo le 18 senituri ona maua le Atua; peitai ua tatalaina nei se isi faitoto’a, ma ua maua ai nei e tagata le avanoa latou te maua ai le faamagaloga o agasala, e ala i le galuega faafautua a Keriso i le Mea e Sili ona Paia. Ua tapunia le tasi vaega o Lana galuega; peitai o le taimi lava foi lea na amataina ai le isi vaega o Lana galuega. E i ai se faitoto’a o lo o matala pea lava i le malumalu faalelagi, i le mea o lo o galue ai Keriso mo le tagata agasala.</p>
	<p class="standard-indented">Ua latou malamalama nei i le mea e faatatau tonu i ai fetalaiga a Keriso e pei ona ta’ua i le Faaaliga, fetalaiga ua faia i le ekalesia i le taimi tonu lenei. “O mea nei ua fai mai ai lē Paia, o lē faamaoni Ia, o lē ua i ai le ki a Tavita, o lē Na te tālā ae leai se na te faamauina; o lē Na te faamauina ae leai se na te tatalaina. Ua ou iloa au galuega; faauta, ua ou tuuina atu i ou luma le faitoto’a ua avanoa, e leai foi se na te mafaia ona punitia”, Faaaliga 3:7, 8.</p>
	<p class="standard-indented">O i latou o ē mulimuli atu ia Keriso i le faatuatua, i le mea o lo fai ai le galuega tele o le togiola, latou te maua le faamanuiaga o Lana galuega fautua mo i latou. Peitai o ē teena le malamalama ua faaiioa mai ai lenei galuega, latou te le maua lenei faamanuiaga. E le mafai ona maua e tagata <span type="pagebreak" id="calibre_link-412" title="361" class="pagebreak">[361]</span> Iutaia le faamagaloga e ala ia Keriso ona sa latou teena le malamalama na tuuina atu ia i latou i le taimi o le ulua’i afio mai o Keriso, ma ua latou le fia talitonu o Ia o le Faaola o le lalolagi. Na ulufale atu Keriso i le malumalu i le lagi e ala i Lona lava toto ina ua afio a’e o ia i le lagi, ina ia maua ai e Ona soo le faamanuiaga o Lana galuega faafautua. Peitai na matuā pogisa lava i ai tagata Iutaia i lenei mea, ma sa faapena ona latou faaauau ai pea lava a latou faiga taulaga ua leai se aogā. Ua faamutaina nei sauniga faafaatusa ma faiga taulaga i le malumalu faalelalolagi. Ua tapunia nei le faitoto’a lea na ui atu ai tagata i le Atua. O le galuega faafautua a Keriso i le malumalu i le lagi - ua na o lea le faitoto’a e mafai ai nei e tagata Iutaia ona latou maua le Atua. Peitai latou te lei fia sa’ilia le Atua e ala i lea faitoto’a. Na faapena ona latou le maua se fesoota’iga ma le Atua. Ua latou tapunia lava e latou le faitoto’a. Latou te lei iloa o Keriso le Taulaga moni mo agasala, ma ua na o Ia foi le puluvaga ma le Atua. Ua faapena ona latou le maua le faamanuiaga o Lana galuega faafautua.</p>
	<p class="standard-indented">O le tulaga o tagata Iutaia lē talitonu, o se faatusa lava lea o le au Kerisiano o ē lē talitonu, faapea ma le au faatamala o ē ua latou le fia iloa le galuega faafautua a lo tatou Faitaulaga Sili agaalofa. Na faatonuina le nuu o Isaraelu ina ia latou faapuapuagatia o latou loto pe a ulufale atu le faitaulaga sili i le Mea e Sili ona Paia i le Aso o le Togiola i le malumalu faalelalolagi. O le aso lea latou te potopoto ai faataamilo i le falefetafa’i ma latou faamaulalo i luma o le Atua i talosaga ma le anapogi, ina ia latou maua ai le faamagaloga o a latou agasala, ina ia le faate’a’eseina i latou mai le faapotopotoga a le nuu. E lē sili atu ea le uigā mo i tatou o le Aso tele o le Togiola i le malumalu faalelagi? E lē ao nei ea ona tatou malamalama i le galuega faafautua a lo tatou Faitaulaga Sili, ina ia tatou iloa ai le galuega ma le tiute e ao ona tatou faia nei?</p>
	<p class="standard-indented">O le alofa o le Atua ua Ia auina mai ai i tagata le lapata’iga; peitai, e le mafai ona teena pea e le tagata lenei lapata’iga e aunoa ma se faasalaga. Na auina mai se fe’au i le lalolagi i aso o Noa. Na faalagolago lo latou faaolataga i lo latou talia po o le lē talia foi o lea fe’au. Na latou teena le lapata’iga, ona ave’esea ai lea o le Agaga o le Atua mai nā tagata amioleaga, ma ua latou fano ai i le lolo. Na tapunia foi le ole mai o le alofa tunoa mo tagata o Sotoma i ona po o Aperaamo; na faaumatia uma lena aai i le afi mai le lagi se’ia vaganā ai Lota ma lana āvā ma ona afafine e toalua. Na faapena foi i ona po o Keriso. Na fetalai atu le Alo o le Atua i tagata Iutaia lē talitonu o lena augatupulaga ma faapea atu: “Faauta, ua tu’ua lo outou fale, e faatafunaina”. Mataio 23:38. O le Atua lava lenei e tasi na silasila mamao mai i aso o le i’uga ma ua Ia fetalai mai ai ia i latou o ē lē fiafia i le upu moni ina ia latou ola ai: “O le mea foi lea e auina atu ai e le Atua ia te i latou le galuega e faasesē ai, ina ia latou talia le mea pepelo, ina ia faasalaina o i latou uma lava o ē lē talia le upu moni, ae <span type="pagebreak" id="calibre_link-413" title="362" class="pagebreak">[362]</span> fiafia i le amioleaga”. 2 Tesalonia 2:10-12. Ua latou teena aoaoga mai Lana afioga, ma ua faapena loa ona ave’esea e le Atua Lona Agaga ia i latou, ma tu’ua ai loa i latou i le faasesēga ua latou fiafia i ai.</p>
	<p class="standard-indented">Peitai o lo o fautua pea Keriso mo le fanau a tagata, ma e faaalia mai le malamalama ia i latou uma o ē sa’ili’ili i ai. E lei malamalama le au talitonu i le toe afio mai i lenei mea i le amataga. Peitai na i’u ina latou manino i ai ina ua latou malamalama i mau na faailoa atu ai ia i latou lo latou tulaga moni.</p>
	<p class="standard-indented">Ua mavae le taimi na tuupoina mo le afio mai o Keriso, ona sosoo ai lea ma se taimi o le tigā ma le puapuagatia mo i latou uma o ē na talitonu pea lava i le toe afio mai. Na maua se mapusaga o o latou mafaufau ina ua latou maua le malamalama na faasinoina ai o latou mafaufau i le malumalu i le lagi. E toatele na latou fulitua i lo latou faatuatua ma la latou faatulagaga o vaegataimi faavalo’aga, ma ua latou fai mai o le mana o Satani na pogai mai ai mea uiga ese na latou vaai i ai i le taimi na alagaina ai le fe’au o le toe afio mai. Peitai na i ai nisi na latou tutū ma le le maluelue, ma ua latou ta’utino mai o le aao lava o le Atua na ta’ita’ia i latou i lea vaitaimi. A’o latou faatalitali ma mataala ma tatalo ina ia latou iloa ai le finagalo o le Atua, na faapena ona latou iloa ai ua ulufale atu lo latou Faitaulaga Sili i le Mea e Sili ona Paia. Na faapena ona latou mulimuli atu ai ia te Ia i le faatuatua, ma ua latou iloa ai foi ma le toe galuega e ao ona faia e le ekalesia. Ua manino atili nei i latou, i le uiga o fe’au a le ulua’i agelu ma le agelu lona lua; ma ua latou sauni nei e talia ma tala’i atu i le lalolagi le lapata’iga a lona tolu o agelu i le Faaaliga 14. <span type="pagebreak" id="calibre_link-414" title="363" class="pagebreak">[363]</span> </p>
</div>
</div>


<div class="calibre1" id="calibre_link-28">
<div class="chapter" id="calibre_link-646">
	<h2 class="chapterhead">Mataupu 25&mdash;O le Tulafono Le Maliua A Le Atua</h2>
	<p class="standard-indented">Ua faaavanoaina foi le malumalu o le Atua i le lagi, ona iloa atu ai lea o le atolaau o lana feagaiga i lona malumalu”. Faaaliga 11:19. O lo o i ai le atolaau a le Atua i le mea e sili ona paia, i le potu lona lua o le malumalu i le lagi. Na o le aso lava o le togiola na tatala ai le potu lona lua o le malumalu faalelalolagi, le malumalu lea ua fai ma ata po o faatusa o mea faalelagi. O le aso o le togiola na faamamāina ai le malumalu. O le faamatalaga e uiga i le faaavanoaina o le malumalu i le lagi ma le iloa atu o le atolaau o le feagaiga, o lea faaupuga e faasino tonu i le tatalaina o le mea e sili ona paia i le malumalu i le lagi i le 1844, ma ua ulufale atu ai i ai Keriso Na te faia le galuega faai’u o le togiola. O ē na latou mulimuli atu i le faatuatua i lo latou Faitaulaga Sili a’o ulufale atu o Ia mo le amataga o Lana galuega i le mea e sili ona paia, o i latou ia na latou iloa atu le atolaau o le feagaiga. A’o latou su’esu’e i le mataupu o le malumalu, na latou malamalama ua suia le galuega a le Faaola, ma ua latou iloa ua galue nei o Ia i luma o le atolaau a le Atua, e ofoina atu ai Lona toto e fai ma sui o tagata agasala.</p>
	<p class="standard-indented">Na i ai i totonu o le atolaau i le malumalu faalelalolagi papamaa e lua na tusia ai tulafono a le Atua. O le atolaau ua na o se pusa lea na teuina ai papamaa o le tulafono, ma o papamaa nei e lua o le tulafono na ala ai ona tāua ma paia le atolaau. Na vaaia le atolaau o le feagaiga ina ua matala le malumalu o le Atua i le lagi. O totonu o le Mea e Sili ona Paia i le malumalu i le lagi o lo o teuina ai le tulafono paia - le tulafono lea na fofogaina mai e le Atua lava Ia i le vao o faititili i le mauga o Sinai, ma sa tusia i Lona lava aao i luga o papamaa.</p>
	<p class="standard-indented">O le tulafono na tusia e le Atua i luga o papamaa ma tusia foi e Mose i ana tusi e lima, o le tusiga lē sese ia o le ulua’i tulafono a le Atua o lo o i le malumalu i le lagi. O ē na su’esu’e ma malamalama i lenei mataupu taua, na latou vaai i le paia ma lē maliua o le tulafono a le Atua. Faato’ā latou malamalama tonu lea i le uiga moni o le fetalaiga a le Faaola, “E mavae atu le lagi ma le lalolagi, ae lē mavae atu lava se iota po o sina fasi mata’itusi o le tulafono”. Mataio 5:18. E tumau e faavavau le tulafono a le <span type="pagebreak" id="calibre_link-415" title="364" class="pagebreak">[364]</span> Atua auā o se faaaliga lea o Lona finagalo, o se ata lē sesē lea o Lana amio. E faapena ona tumau o le tulafono, e avea o se molimau faamaoni i le lagi. E lei sōloia lava se poloa’iga e tasi o le tulafono; e lei suia foi se iota po o se mata’itusi e tasi. Fai mai le faisalamo: “Ieova e, ua mausali lau afioga i le lagi e faavavau lava”. “E faamaoni Ana fe’au uma lava; e faatumauina ia mea e faavavau faavavau lava”. Salamo 119:89; 111:7, 8.</p>
	<p class="standard-indented">O le totonugalemū o le tulafono ua i ai le poloa’iga e fa, e pei lava ona folafolaina mai i le amataga: “Ia e manatua le aso sapati e te faapaiaina. O aso e ono e fai ai au galuega uma lava; a’o le aso fitu o le sapati lea ia Ieova lou Atua. Aua e te fai ai se galuega e tasi: o oe, ma lou atalii, ma lou afafine, o lau auauna tane, ma lau auauna fafine, o au manu foi ma le tagata ese o lo o mau ma oe. Auā na faia e Ieova i aso e ono o le lagi ma le lalolagi, atoa ma le sami, ma mea uma lava o i ai. Ona malolo ai lea o Ia i le aso fitu. O le mea foi lea na faamanuia ai e Ieova le aso sapati, ma na faapaiaina ai”. Esoto 20:8-11.</p>
	<p class="standard-indented">Na ta’ita’ia e le Agaga o le Atua mafaufau o lenei au su’esu’e i Lana afioga. Na mamafa i o latou loto le lagona faapea ua leva ona latou solia ma le lē iloa lenei poloa’iga, e ala i lo latou lē tausia o le aso malolo o Le na folafolaina mea uma. Na amata loa ona latou sa’ili’ili po o ā mafua’aga ua tausia ai nei e le lalolagi le aso muamua po o le ulua’i aso o le vaiaso ae lē o le aso na faapaiaina e le Atua. Latou te lei maua ni mau o le Tusi Paia e faamaonia ai ua sōloia le poloa’iga, latou te lei maua foi se faamaoniga ua suia le Sapati. Ua latou iloa, e lei ave’esea lava le faamanuiaga a le Atua na faapaiaina ai le aso fitu i le amataga. Ua leva ona latou sa’ili’ili ma le faamaoni ona o lo latou fia iloa o le finagalo o le Atua. Lenei la ua latou iloa lelei o i latou o ni tagata o lo o solia pea Lana tulafono. O lenei mea na oo ifo ai le faanoanoa ia i latou; ma ua latou faailoa loa lo latou faamaoni i le Atua, e ala i lo latou tausia o Lona Sapati.</p>
	<p class="standard-indented">E tele ni taumafaiga malolosi na faia ina ia lafotūina ai lo latou talitonuga. E tele mea ua manino lelei mai nei ia i latou. Afai o le malumalu i le lalolagi o se ata lea po o se faatusa o le malumalu i le lagi, o lona uiga o le tulafono ua i totonu o le atolaau i le malumalu i le lalolagi, o se tusi foi lea po o se ata lē sesē o le tulafono o lo o i totonu o le atolaau i le malumalu i le lagi. Ua latou iloa lelei foi afai ua latou talia le aoaoga e faatatau i le malumalu i le lagi, o lona uiga e ao foi ona latou talia poloa’iga uma o le tulafono a le Atua, e aofia ai ma le Sapati o le poloa’iga e fa. O lea ua aliali mai ’inei le mafua’aga lilo na faapogai mai ai le tele ma le malosi o le tetee a nisi i aoaoga fetaui lelei ma le lē feteena’i a le Tusi Paia, aoaoga ia na faaalia mai ai le galuega a Keriso i le malumalu i le lagi. Na taumafai tagata latou te tapunia le faitoto’a ua tālā e le Atua, ma ua latou taumafai foi e tatalaina le faitoto’a ua Ia tapunia. Peitai ua fetalai mai le Atua, “o lē na te tālā ae leai se na te tapunia, o lē na te tapunia foi ae leai se na te tatalaina”, ua fetalai mai o Ia: “Faauta, ua <span type="pagebreak" id="calibre_link-416" title="365" class="pagebreak">[365]</span>  <span type="pagebreak" id="calibre_link-417" title="366" class="pagebreak">[366]</span> ou tuuina atu i ou luma le faitoto’a ua avanoa; e leai foi se na te mafaia ona punitia”. Faaliga 3:7, 8. Ua tatalaina e Keriso le faitoto’a po o Lana galuega i le Mea e Sili ona Paia. Ua susulu mai nei se malamalama i lea faitoto’a ua matala i le malumalu i le lagi, ma ua vaaia ai o le poloa’iga e fa o se vaega lea o le tulafono’ua teuina i le Mea e Sili ona Paia. O le mea ua faatūina e le Atua, e leai se tagata ola na te mafaia ona lafotūina.</p>
	<p class="standard-indented">O e na latou talia le malamalama e uiga i le galuega faafautua a Keriso i le malumalu i le lagi, faapea ma le tumau e faavavau o le tulafono a le Atua, ua latou iloa o nei aoaoga uma o lo o faaiioa mai i le Faaaliga 14. O lo o i ai se lapata’iga sautuatolu i totonu o fe’au o lenei mataupu. O lea lapata’iga sautuatolu, ua fuafuaina ina ia saunia ai tagata o le lalolagi mo le toe afio mai o le Alii. “Ua oo mai le ituaso o Lana faamasinoga.” O lenei alaga e faasino tonu i le toe galuega a Keriso i le malumalu i le lagi mo le faaolataga o tagata. Ua faaiioa mai ai se fe’au e ao ona alagaina se’ia oo i le taimi e mae’a ai le galuega faafautua a le Faaola, ma afio mai ai loa o Ia i le lalolagi Na te avatua Ona tagata ina ia faatasi ma Ia. E faaauauina le galuega o le faamasinoga se’ia oo ina ua faia faai’uga o tagata ta’ito’atasi uma, o ē o ola faapea ma ē ua oti. E faapena ona faaauauina o le faamasinoga se’ia oo i le tapunia o le alofa tunoa mo tagata. Ua poloa’iina tagata ina ia latou matata’u i le Atua ma avatu ia te Ia le viiga, ma ia ifo i Le na faia le lagi, ma le fanua, ma le sami, atoa ma puna o vai, ina ia sauniunia ai i latou e tutū atu i le faamasinoga. O le taliaina o nei fe’au e maua ai le i’uga lea ua faaupu mai faapea: “O le mea lenei ua i ai ē ua tausi i poloa’iga a le Atua, ma le faatuatua ia Iesu”. E ao ona tausia e tagata le tulafono ina ia latou sauni ai mo le faamasinoga. O le tulafono o le a avea ma fua lē sesē e faamasinoina ai tagata uma. Fai mai le aposetolo o Paulo: “O i latou uma foi e agasala i lalo o le tulafono, e faamasinoina i latou e le tulafono”, “i le aso e faamasinoina ai e le Atua mealilo uma a tagata, e ala ia Keriso Iesu”. “E ta’uamiotonuina foi i latou o ē usitai i le tulafono”. Roma 2: 12-16. E le mafai ona tausia le tulafono a le Atua e aunoa ma le faatuatua. “A leai foi se faatuatua, e le mafai ona fiafia mai o Ia”. “O mea uma foi e lē pogai mai i le faatuatua, o le agasala lea”. Eperu 11:6; Roma 14:23.</p>
	<p class="standard-indented">Ua valaauina tagata i le fe’au a le ulua’i agelu ina ia latou matata’u i le Atua ma avatu ia te Ia le viiga, ma ia ifo atu i Le na faia le lagi ma le lalolagi. O lona uiga, e ao ona latou usitai i Lana tulafono. Ua fai mai le poto: “Ia e mata’u i le Atua, ma e anaana i Ana poloa’iga; auā o mea ia e tatau i tagata uma”. Failauga 12:13. E leai se tapua’iga e manogi i luma o le Atua e aunoa ma le usitai i Ana poloa’iga. “Auā o lenei lava le alofa i le Atua, ia tatou tausi i Ana poloa’iga”. 1Ioane 5:3. “O lē ua liliu ese ona taliga ae le faalogologo i le tulafono, e inosia lana lava tatalo.” Faata’oto 28:9.</p>
	<p class="standard-indented">O lo tatou tiute lo tatou tapua’i atu i le Atua, ma ua ono tatau lea tiute ona o Ia o Le na foafoaina mea uma, ma o Ia foi ua ola ma gaioi ai tagata <span type="pagebreak" id="calibre_link-418" title="367" class="pagebreak">[367]</span> uma. Soo se mau o le Tusi Paia o lo o poloa’iina ai tagata latou te ifo atu i le Atua ae lē o atua ma tupua a le au faapaupau, o inā foi o lo o ta’ua mai ai Lona mana foafoa. “Auā o atua uma o nuu o tupua lava ia; a’o Ieova na la faia le lagi”. Salamo 96:5. “Ua fetalai mai le Paia: ’O ai ea tou te faatusa i ai a’u? A’o ai foi ma te tutusa?’ Se’i tetepa a’e i le lagi o outou mata ma outou vaavaai, ’O ai na faia uma nei mea?”1 “Auā o lo o faapea ona fetalai mai o Ieova, o Le na faia le lagi, o Ia lava o le Atua, o le tufuga o Le na faia le lalolagi ...o A’u o Ieova, ae leai se tasi”. Isaia 40:25, 26; 45:18. Fai mai le faisalamo: “Ia outou iloa o Ieova o Ia lava le Atua, o Ia na faia i tatou”. “O mai ia, ia tatou ifo, ma ia tatou punonou; ia tatou tootuli i luma o Ieova o Le na faia i tatou”. Salamo 100:3; 95:6. Ua ta’u mai e le au paia i le lagi le mafua’aga ua latou avatu ai ia te Ia le āva ma le migao ma le tapua’iga: “Le Alii e, e tatau lava Oe ina ia tuu atu ia te Oe le viiga, ma le faaneeneega, ma le mana, auā na E faia mea uma lava. O lou finagalo foi na faia ai nei mea, o lou finagalo foi ua latou ola ma tutūmau ai”. Faaaliga 4:11.</p>
	<p class="standard-indented">Ua valaauina tagata i le Faaaliga 14 latou te tapua’i atu i le na foafoaina mea uma lava. Ua aliali mai foi i le valo’aga se vasega o tagata ua latou tausia poloa’iga a le Atua talu ai lea fe’au sautuatolu. E i ai se tasi o ia poloa’iga ua ta’u manino mai ai le Atua o Ia o le na foafoaina mea uma. Fai mai le poloa’iga e fa: “O le aso fitu o le sapati lea ia Ieova lou Atua: ...auā na faia e Ieova i aso e ono o le lagi ma le lalolagi, atoa ma le sami, ma mea uma lava o i ai. Ona malolo ai lea o Ia i le aso fitu. O le mea foi lea na faamanuia ai e Ieova le aso sapati, ma na faapaiaina ai”. Esoto 20:10, 11. Na fetalai foi le Alii e faatatau i le Sapati ma ua Ia ta’ua le Sapati “o le faailoga, ina ia iloa ai e outou, o A’u lava o Ieova lo outou Atua”. Esekielu 20:20. A’o le a le mafua’aga? “Auā o aso e ono na fai ai e Ieova le lagi atoa ma le lalolagi; a’o le aso fitu, na Ia malolo ai, ma mapu ai”. Esoto 31:17.</p>
	<p class="standard-indented">“Ua avea le Sapati o se faamanatu tāua o le foafoaga ona ua faamanatu mai ai le mafua’aga moni e ao ai ona avatu i le Atua le tapua’iga - auā o Ia o Le Foafoa, a’o i tatou o mea na faia e Ona aao. Ua faapena ona avea le Sapati o le faavae o tapua’iga uma i le Atua; e leai se isi faamanatu, e leai foi se isi sauniga ua sili atu ona manino ai o le aoaoga o lenei upu moni, nai lo le Sapati. O le Atua o Le Foafoa, a’o i tatou o mea na faia e Ona aao. O le mafua’aga moni lea e ao ai ona ifo ma tapua’i tagata uma i le Atua ma avatu ia te Ia le viiga. O le pogai tonu lena ua tatou faia ai tapua’iga i le Atua, ma ua aofia ai soo se tapua’iga ae le na o tapua’iga e faia i le aso fitu. E tumau pea e le mavae lenei aoaoga taua, ma ua ao ona le faagaloina.” (J N Andrews, History of the Sabbath, chapter 27.) Na faatūina e le Atua le Sapati i Etena ina ia faamanatu mai ai pea i mafaufau o tagata lenei upu moni. Afai ua ala ona faia o tapua’iga i le Atua ona o Ia o le Foafoa, afai e tumau pea lea mafua’aga mo le faia o tapua’iga i le Atua, o lona uiga e tumau foi le Sapati e avea o lona faailoga ma lona maa faamanatu. Ana tausia le Sapati i le lalolagi atoa, semanū ua ta’ita’iina <span type="pagebreak" id="calibre_link-419" title="368" class="pagebreak">[368]</span> atu manatu o tagata ina ia ifo ma tapua’i i Le na faia mea uma, ma o le a faapena ona lē maua ai i le lalolagi o se tagata ifo i tupua, po o se tagata e lē talitonu i le Atua po o Lana afioga. O le tausiga o le Sapati o se faailoga lea o le faamaoni o le tagata i le Atua moni, o Le “na faia le lagi ma le lalolagi, atoa ma le sami ma pUna o vai”. O lona uiga e le mafai ona faataunuuina le fe’au lea ua faatonuina ai tagata latou te ifo i le Atua ma tausi Ana poloa’iga, e le mafai ona taunuu lenei fe’au se’ia vaganā ua i ai se valaau faapitoa i tagata latou te tausi i le poloa’iga e fa.</p>
	<p class="standard-indented">Ua mae’a ona tā’ua o ē tausi i poloa’iga a le Atua ma le faatuatua ia Keriso, ona ta’u mai lea e lona tolu o agelu se vasega o tagata ua faasino tonu i ai se lapata’iga mata’utia ua faapea mai: “Ai se tasi e ifo i le manu fe’ai ma lona faatagata, ma talia le faailoga i lona muāulu po o lona lima, e inu lava ia i le uaina o le to’asa o le Atua”. Faaaliga 14:9, 10. E le mafai ona tatou malamalama i lenei fe’au se’ia vaganā ua tatou malamalama i uiga o faatusa ua faaaogaina. O le a le uiga o le manu fe’ai, ma le faatagata, ma le faailoga?</p>
	<p class="standard-indented">O lo o amata i le Faaaliga 12 se faasologa o valo’aga ua latou faaaogāina ia faatusa. Ua amata mai i le tarako lea na sa’ili na te fasiotia Keriso i lona fanau mai. O le tarako o Satani lea (Faaaliga 12:9); o ia lea na faaosoaina Herota na te fasiotia le Faaola. Peitai o le malo o Roma ua avea ma sui faapitoa o Satani, ma o le malo lea o Roma na tetee ma faasauā ia Keriso ma Ona tagata i ulua’i senituri o le ekalesia Kerisiano, ma o le malo lava foi lea o Roma na mafiafia ai le pogisa o mea faapaupau. O le tarako la o le faatusa lea o Satani, ma o le faatusa foi o Roma faapaupau.</p>
	<p class="standard-indented">Ua faamatalaina mai i le mataupu 13 (fuaiupu 1-10) se isi manu fe’ai “e pei o se nameri”. O le manu fe’ai lea na tuu i ai e le tarako “lona malosi, ma lona nofoalii, ma le pule tele”. Ua talitonu le toatele o Porotesano o le faatusa lenei o le pule faapope, le pule lea na ia maua le malosi, ma le nofoalii, ma le pule sa ’u’uina e le taupulega tuai a Roma. O upu nei ua faamatalaina mai ai le manu fe’ai lea ua pei o se nameri: “Ua avatu foi ia te ia le gutu e tautala ai i upu faasausili ma upu faifai. Ua tautala foi lona gutu i upu faifai i le Atua, ua ia upu leaga i lona suafa, ma lona falefetafa’i, atoa ma e ua nonofo i le lagi. Ua tuuina atu foi ia te ia e pule i itu’aiga uma, ma gagana eseese ma nuu”. Ua foliga tutusa lelei lava lenei valo’aga ma le faamatalaga o le nifo itiiti o le Tanielu 7, ma o nei faamatalaga e lua ua faasino tonu i le pule faapope.</p>
	<p class="standard-indented">“Ua tuuina atu foi ia te ia le pule e tau ai le taua i masina e fagafulu ma le lua”. Ma ua faapea mai le perofeta, “Na ou iloa foi le tasi o ona ulu e peiseai ua foa a mate”. “Ai se na te ta’ita’iina nisi faatagataotaua, e alu lava ia faatagataotaua, ai se na te fasiotia i le pelu, e tusa ona fasiotia o ia i le pelu”. O le fasefulu ma le lua masina, po o le tausaga ma tausaga ma le vaeluagalemū o le tausaga”, po o le tolu tausaga ma le afa, po o le 1260 <span type="pagebreak" id="calibre_link-420" title="369" class="pagebreak">[369]</span> aso i le Tanielu 7, o faaupuga eseese uma nei o le vaegataimi e tasi. O le vaegataimi lea e sauaina ai e le pule faapope le fanau a le Atua. Na amata lenei vaegataimi i le TA 538 i le taimi tonu o le malosi tele o le pule a le pope e pei ona ta’ua i mata’upu ua muamua, ae na faai’u lea vaegataimi i le 1798. O le taimi tonu lea na ave faatagataotauaina ai le pope e le vaega’au a Farani, ma o le taimi tonu lea na maua ai e le pule faapope le “foa a mate”. Ua faataunuuina ai upu o le valo’aga ua faapea mai, “Ai se na te ta’ita’iina nisi faatagataotaua, e alu lava ia faatagataotaua”.</p>
	<p class="standard-indented">Ona tatou iloa ai lea o se isi faatusa ua faaali mai. Fai mai le perofeta: “Na a’u iloa foi le tasi manu fe’ai ua alu a’e nai le fanua, ua i ai foi ona nifo e lua pei o nifo o se tamai mamoe”. Fuaiupu 11. O foliga o lenei manu fe’ai ma foliga o lona alu a’e ua ta’u mai ai e ese lava lenei manu fe’ai i lo isi manu fe’ai uma ua ta’ua i faatusa na muamua. O malo tetele na pulea le lalolagi ua faatusaina mai o ni manu fe’ai na tutū mai ina ua agi atu matagi e fa i luga o le sami tele. Tanielu 7:2. Fai mai le tala a le agelu i le Faaaliga 17, o vai o le faatusa lea o motu o tagata, ma atunuu, ma gagana eseese. Faaaliga 17:15. O matagi o le faatusa lea o taua ma fevaevaea’iga. O matagi e fa na vaaia o fetaui i luga o le sami tele, o le faatusa lea o taua ma faalavelave mata’utia ma fouvalega tetele na maua mai ai malo o le lalolagi.</p>
	<p class="standard-indented">Peitai o le manu na i ai nifo e pei o nifo o se tamai mamoe, na vaaia o “alu a’e nai le fanua”. O lona uiga o le malo ua faatusaina i lenei manu, o se malo e tu a’e i se vaega o le lalolagi e lei pulea muamua e se isi malo ae na tuputupu malie a’e i le filemu; na te lei faatoilaloina se isi atunuu ina ia faatūina ai lona malo. O lona uiga e le o se malo e tupu a’e i ni feteena’iga ma fevaevaea’iga i le Lalolagi Tuai i Europa, i le sousou o lenā sami o itu’aiga tagata eseese, o nuu, ma gagana eseese. O lona uiga e ao ona tatou vaavaai mo le tu a’e o lenei malo i le Konitineta i Sisifo.</p>
	<p class="standard-indented">E i ai ea se malo i le Lalolagi Fou na tuputupu malie a’e i le 1798, ma faifaimalie a’e lona malosi ma lona lauiloa i le lalolagi? Afai tatou te vaavaai faalelei i uiga o le faatusa, ona tatou lē masalosalo ai lea. Na o le tasi lava le malo e leai ma se isi e fetaui lelei i ai vaega eseese o le valo’aga. E le taumateina le faasino tonu o lenei valo’aga i le Iunaite Setete o Amerika. E toatele failauga ma le au tusitala o mea tutupu i le lalolagi, ua latou faaaogāina faaupuga a le Tusi Paia e aunoa ma lo latou iloa, e faamatalaina mai ai le tupu a’e o le malo o Amerika. O le tasi lenei o soafaitau o lo o faaaogāina e le Tusi Paia e faamatalaina ai le alu a’e o lenei malo. Ua ta’u o le manu fea’i na “alu a’e nai le fanua”. Fai mai i latou o ē na faaliliuina le Tusi Paia, fai mai o le upu lea ua faaliliuina o le “alu a’e”, o lona uiga moni o le “tupu a’e e pei o se laau totō”. Ua tatou vaaia foi o lenei malo e tupu a’e i se vaega o le lalolagi e lei ainā e le toatele, ma e lei pulea muamua foi e se isi malo. O soafaitau nei o lo o faamatalaina ai e se tusitala lauiloa le tu a’e o le malo o le Iunaite Setete. <span type="pagebreak" id="calibre_link-421" title="370" class="pagebreak">[370]</span> Ua tautala lea tusitala i “le mealilo o lona alu a’e nai le leai o se mea”. Fai mai o ia, “Na faifaimalie a’e lo tatou malo, ua pei o le le pisa o se fatu ua tatupu”. (G A Townsend, The New World Compared With the Old, p. 462.) Na lipotia mai e se nusipepa i Europa i le tausaga 1850 le malo o le Iunaite Setete, ma sa faaaogāinā i lea lipoti upu e pei o le “oso filemu a’e i le ta’aligoligoa o le fanua, ma faifaimalie mai lona malosi ma lona le fefe”. (The Dublin Nation.) Fai mai se tagata e suafa ia Eteuati Evareti i sana lauga e faatatau i muā’au ma ulua’i tamā o le atunuu o Amerika: “Na latou sa’ilia ea se fasi eleele tuufua, se nuu e mamao ese mai le pisapisaō o malo, se oga’eleele e saogalemu ona e motu ese mai, se nuu e maua ai e le ekalesia itiiti a Leiteni le sa’olotoga i mea tau tapua’iga? Se’i faauta ia i nei itumalo tetele ua latou faatūina ai le fu’a o le satauro - o se nuu ua latou maua e aunoa ma ni taua”. (Speech delivered at Plymouth, Massachusettes, Dec. 22, 1824, p. 11.)</p>
	<p class="standard-indented">“Ua i ai foi ona nifo e lua e pei o nifo o se tamai mamoe”. O nifo po o seu e pei o seu o se tamai mamoe ua faailoa mai ai ni uiga talavou, ma ua faailoa mai ai se mafaufau e lei ’ano’anoa, ma ua faailoa mai ai foi se amio filemu. Ua fetaui lelei lava lenei faamatalaga ma le malo o Amerika ina ua faaali atu i le perofeta lona “alu a’e” i le 1798. E toatele Kerisiano na sosola i Amerika ina ia latou maua ai se lafitaga mai sauaga na faia e tupu ma le aufailotu i Europa. E toatele nisi o lenei au Kerisiano na latou naunau ina ia faatūina se faigāmalo e faatūina i luga o le faavae o le sa’olotoga i mea tau tapua’iga ma āiā tatau a tagata. Na faamauina o latou talitonuga i le pepa ta’uta’ua ua faaigoaina o le Faasilasilaga o le Tutoatasi. O lea pepa ua faailoa mai ai le manatu maoa’e e faapea, “na faia tutusa tagata uma”, ma sa tuuina ia i latou le āiā tatau latou te maua ai le “ola, ma le sa’olotoga, ma latou sa’ilia ai le fiafia”. Ua faamautuina foi i le Tulafono Faavae o le malo o Amerika le āiā tatau a tagata latou te pulea ai i latou lava, pe afai e faia le tiute o faipule filifilia, o le faia lea ma le faatinoina o tulafono. Ua tuuina mai foi i le Tulafono Faavae a Amerika le āiā tatau a tagata ta’ito’atasi latou te tapua’i ai e tusa ai ma o latou talitonuga. E lua ni poutū tetele na faavaeina ai le malo o Amerika - o le āiā tatau a tagata latou te pulea ai la latou lava faigamalo e ala i o latou sui ma faipule; atoa ma le āiā tatau a tagata latou te tapua’i ai e tusa ai ma o latou talitonuga. O nei poutū e lua ua avea o le faapogai o le malosi ma le tamao’aiga o le malo o Amerika. O le malo lenei ua fai ma lafitaga, ua avea foi o le faamoemoe ma le faaola mo le toatele o Kerisiano mai malo eseese o le lalolagi, o ē ua soona sauāina e pule o malo po o le aufailotu i o latou atunuu. E miliona ma miliona ua latou maua so latou mapusaga ma so latou saogalemu i Amerika. Ua avea nei le Iunaite Setete o se tasi o malo ua sili ona malosi i le lalolagi.</p>
	<p class="standard-indented">Peitai na tautala e pei o se tarako lenei manu na i ai ona seu e pei o se tamai mamoe. “Ua faia foi e ia le pule uma a le ulua’i manu fe’ai e fai ma <span type="pagebreak" id="calibre_link-422" title="371" class="pagebreak">[371]</span>  <span type="pagebreak" id="calibre_link-423" title="372" class="pagebreak">[372]</span> ona sui, ma ua ia faamalosia ai le lalolagi ma ē uma ua nonofo ai ina ia latou ifo i le ulua’i manu fe’ai, le manu fe’ai lea ua toe lelei lona foa faapea a mate ai. ...Ua ia poloa’iina foi i latou ua nonofo i le lalolagi, ina ia latou faia se faatagata i le manu fe’ai lea na manu’a i le pelu a ua ola.” Faaaliga 13:11-14.</p>
	<p class="standard-indented">O nifo po o seu e pei o ni seu o se tamai mamoe, a ua tautala e pei o se tarako, o faatusa ia o le eseese mamao o faa’upuga a lea malo ma ana faagaioiga e fai. O le “tautala” a lea malo ua faasino lea i faagaioiga a le Fono Faitulafono faapea ma le pule faafaamasino. O ia faagaioga o le a avea ai o se pepelo faai’uga lelei uma ma āiā tatau ua fai ma tulafono faavae o lea malo. Fai mai le valo’aga o le a “tautala e pei o se tarako”, ma “o le a faia foi e ia le pule uma a le ulua’i manu fe’ai”. O nei upu ua valo’ia manino mai ai ni uiga pūlepūletutū ma le agaga o sauaga, e pei ona faaalia e malo uma ua faatusaina i le tarako, faapea ma le manu fe’ai lea ua foliga o se nameri. “Ua ia faamalosia ai le lalolagi ma e uma ua nonofo ai ina ia latou ifo i le ulua’i manu fe’ai”. O lea faaupuga ua ta’u mai ai o le a faaaogā e lenei malo lona malosi na te faamalosia ai tagata uma ina ia latou usiusitai i le ulua’i manu fe’ai; ma o lea usitai o le ifo atu lava lea i le pule faapope.</p>
	<p class="standard-indented">O ni faagaioiga faapea o le a eseese mamao ma tulafono faavae o le malo o Amerika; o le a lē talafeagai foi ma le faautauta na faatūina ai āiā tatau ma le sa’olotoga o tagata; o le a lē talafeagai foi ma poutū o le Faasilasilaga o le Tuto’atasi o Amerika, faapea ma ona tulafono faavae. O le faautauta o muā’au ma ulua’i tamā o Amerika na latou taumafai ai ina ia aua nei faaaogāina e le ekalesia le malosi ma le pule a le malo, auā o le mea masani e tupu mai ai o uiga pūlepūletutū ma sauaga. Fai mai faaupuga o le Tulafono Faavae a le Malo o Amerika: “E lē faia e le Fono Faitulafono a Amerika se tulafono e faatūina ai se lotu, pe faasāina ai foi se lotu. E lē faalagolago foi le tofiga o se tasi i se ofisa o le malo o Amerika i lana lotu”. Faato’ā mafai lava ona faaaogā le pule faalemalo e faamalosia ai le tausiga o se mea faalelotu, pe afai ua solia faaaliali e se tasi se isi o nei āiā tatau ua avea ma poutū o le sa’olotoga o tagata o le malo. Peitai ua manino lelei le faatusa ua aumaia i le valo’aga, e ta’u mai ai le lē ō gatasi o ni faagaioiga faapea a le malo o Amerika ma lana Tulafono Faavae. O lea faatusa, o se manu fe’ai lea ua i ai ni nifo (seu) e pei o nifo o se tamai mamoe (e filemu ma le gaoiā), a ua tautala o ia e pei o se tarako.</p>
	<p class="standard-indented">“Ua poloa’iina foi i latou ua nonofo i le lalolagi ina ia latou faia se faatagata i le manu fe’ai”. Ua manino ona faaalia mai inei o se itu’aiga faigamalo e ’u’u e lima o tagata le pule ma le malosi latou te faia ai tulafono. Tasi lenei o molimau manino ua tatou iloa ai o le Iunaite Setete lea ua tautala i ai le valo’aga.</p>
	<p class="standard-indented">Peitai, o le a le uiga o le “faatagata i le manu fe’ai”? Ae faapefea foi ona <span type="pagebreak" id="calibre_link-424" title="373" class="pagebreak">[373]</span> faia lea faatagata? Ua faia le faatagata e le manu fe’ai e lua ona nifo, ma ua faia o se faatagata i le manu fe’ai. Ua ta’ua foi o le faatagata o le manu fe’ai. Afai tatou te fia iloa le faiga o le faatagata, atoa ma foliga o le faatagata, e ao ona tatou su’esu’e lelei i uiga o le manu fe’ai - o le pule faapope lea.</p>
	<p class="standard-indented">Na tuua e le Agaga o le Atua le ekalesia Kerisiano i ulua’i senituri, ina ua pa’ū le ekalesia e ala i lona talia o tu ma aga ma sauniga a tagata faapaupau. Ua sa’ilia loa e le ekalesia le malosi ma le fesoasoani faalemalo, ina ia mafai ai ona pulea e ia mafaufau ma loto fuatiaifo o tagata. O le i’uga na maua mai ai o le pule faapope - o se ekalesia ua na ’u’uina le pule a le malo, ma ua ia faaaogāina foi le pule a le malo ina ia faataunuuina ai ana fuafuaga, ae maise lava le fuafuaga i le sauāina o ē na latou tala’ia talitonuga e ese mai aoaoga a le ekalesia. E le mafai e le Iunaite Setete ona faia o le faatagata i le manu fe’ai, sei vagana ua gaua’i le pule a le malo i le pule a le ekalesia, ma mafai ai ona faaaogā e le ekalesia le pule a le malo e faataunuuina ai ana fuafuaga.</p>
	<p class="standard-indented">O taimi uma lava na maua ai e le ekalesia le fesoasoani ma le pule faalemalo, na faaaogāina lea pule e le ekalesia na te sauāina ai i latou o ē na tala’ia talitonuga e ese mai aoaoga a le ekalesia. O ekalesia Porotesano uma foi ua mulimuli i tulagavae o Roma e ala i lo latou faifaimea faatasi ma malo faalelalolagi, ua latou faaalia foi uiga sauā e faaitiitia ai le sa’olotoga i mea tau tapua’iga. Na faapena ona sauāina e le Lotu Egelani i latou uma o ē na latou tala’ia ni talitonuga e ese mai i ana a’oa’oga. Na faapena ona faia i lona 16 ma lona 17 o senituri. E afe ma afe faife’au na sosola ese mai i a latou aulotu, ma e toatele faife’au ma tagata aulotu na faia i ai faasalaga tupe, o le falepuipui, o le faatāugāina o le tino, atoa ma le oti faamaturo.</p>
	<p class="standard-indented">O le pa’ū ese o le ekalesia mai le tapulaa a le Tusi Paia i ulua’i senituri, o le pogai lena na ia sa’ilia ai le fesoasoani faalemalo. O le mea lena na saunia ai le ala mo le tuputupu a’e o le pule faapope po o le manu fe’ai. Fai mai Paulo: “E muamua mai se tuumuli faaleagaga ma le faaalia mai o le tagata o le agasala”. 2 Tesalonia 2:3- O lona uiga o le pa’ū ese faaleagaga i le ekalesia o le a saunia ai le ala mo le faatagata i le manu fe’ai.</p>
	<p class="standard-indented">A’o lumana’i le afio mai o le Alii, fai mai le Tusi Paia o le a i ai se tuumuli faaleagaga e foliga i le pa’ū faaleagaga i ulua’i senituri. “O ona aso e gata ai e oo mai ai aso faigata. O le a alolofa tagata ia i latou lava; o le a i ai ē manana’o i tupe, o ē lotovii, o ē faamaualuga, o ē upu leaga, o ē lē faalogo i matua, o ē lē faafetai, o ē amio leaga, o ē lē loto aiga, o ē tuumavaega, o ē faatuā’upua, o ē lē taofi i mana’o o lē tino, o ē faasauā, o ē lē alolofa i tagata amio lelei, o ē faalata, o ē soonafai, o ē ua faafefeteina, o ē ua tele le mana’o i mea faafiafia, ae leai se mana’o i le Atua, o ē ua peiseai ua amioatua, a’o le mana ua i ai i lea mea ua latou <span type="pagebreak" id="calibre_link-425" title="374" class="pagebreak">[374]</span> teena”. 2 Timoteo 3:1-5. “A’o lo o ta’utino mai e le Agaga, e ō ese nisi i le faatuatua i tausaga amuli, latou te faalogo i agaga e faasese ma mataupu a temoni”. 1 Timoteo 4:1. O le a galue Satani “i le mana uma, ma faailoga, ma vavega pepelo, ma mea faasese uma o le amioleaga” O i latou uma foi o ē “lē fiafia i le upu moni latou te ola ai, o le a tuua i latou ina ia latou talia le mea pepelo”. 2 Tesalonia 2:9-11. E taunuu loa le lalolagi i le tulaga e pei ona ta’ua i inei, ona toe vaaia loa lea o i’uga e pei ona vaaia i ulua’i senituri.</p>
	<p class="standard-indented">E toatele nisi ua manatu o le anoanoa’i o le mau lotu Porotesano, o se molimau maumaututū lea tatou te iloa ai e lē mafai ona faamanuiaina se taumafaiga, ina ia faamalosia ai se tuufaatasiga o ia lotu. Peitai ua leva ona i ai i lotu Porotesano se agaga fia tuufaatasi, o se tuufaatasiga e faavae i luga o aoaoga ua latou talitonu uma i ai. Afai o le a faataunuuina se tuufaatasiga faapenei, o lona uiga o le a latou lē talanoaina lava ni mataupu latou te lē talitonu uma i ai, tusa lava po o le ā le tāua o ia mataupu i le vaaiga a le Tusi Paia.</p>
	<p class="standard-indented">O ni upu nei na faia e se tagata e suafa ia Salesa Pisa i sana lauga i le tausaga 1846. Fai mai o ia: “O le vasega o faife’au i ekalesia Porotesano ua tofia ma faatulagaina ona o le fefe i isi tagata. Ua latou galulue ma ola ma gaioi ona o uiga eleelea. Ua faatauina i tupe ma tofiga lo latou faamaoni, ma ua faapena ona latou faaufiufi le mea moni. Ua latou pa’u’ū ese mai le tapula’a o le Tusi Paia. E le o le auala ea lenei e tasi na uia e Roma? E le o le olaga ea lenei o Roma ua tatou ola ai? Faamata o le a se isi mea o le a sosoo ai? Atonu o se fono tele a ekalesia! Atonu o se tuufaatasiga o lotu Porotesano uma, ma se tusi o talitonuga ua tasi uma i ai nei lotu!” E faataunuuina loa lenei mea, o se laasaga lava lea i le faaaogāina o le pule faamalosi, ina ia usitai uma ai tagata i le mea ua tasi i ai nei lotu.</p>
	<p class="standard-indented">E tuufaatasia loa ekalesia i le Iunaite Setete, ma fusia faatasi i latou e ala i ni aoaoga ua latou tasi uma i ai, ma latou lolo’u maia le malo na te faamalosia a latou poloa’iga ma lagolagoina a latou faigatulafono, o le taimi lena ua faia ai loa e ekalesia Porotesano i Amerika le faatagata o le pule faa-Roma. O le mea o le a sosoo ai loa o le faia lea o faasalaga faalemalo ia i latou uma o ē lē usitai i nei poloa’iga.</p>
	<p class="standard-indented">Ua poloa’iina foi e le manu fe’ai ua i ai nifo e lua, ina “ia faailogaina tagata uma, o tagatanuu atoa ma alii, o ē mau’oa ma ē matitiva, o ē sa’oloto ma ē pologa, ia faailoga i latou i o latou lima taumatau, po o latou muaulu; ina ia le mafaia ona faatau mai pe faatau atu e se tasi, tau lava o ē ua i ai le faailoga, po o le igoa o le manu fe’ai, po o le numera o lona igoa”. Faaaliga 13:16, 17. Ua faapea mai le lapata’iga a lona tolu o agelu: “Ai se tasi e ifo i le manu fe’ai ma lona faatagata ma talia le faailoga i lona muaulu po o lona lima, e inu lava ia i le uaina o le to’asā o le Atua, ua liligiina atu e lē suia i le ipu o lona to’asā”. O le manu fe’ai lea ua ta’ua <span type="pagebreak" id="calibre_link-426" title="375" class="pagebreak">[375]</span> inei o le ulua’i manu fe’ai lea e pei o se nameri ua tā’ua mai i le Faaaliga 13 - o le pule faapope lea. O le faatagata i le manu fe’ai o le faatusa lea o lotu Porotesano pa’u’u ese, i le vaitaimi o le a latou sa’ilia ai le fesoasoani a le malo ina ia faamalosia ai a latou poloa’iga. E lei manino lelei mai lava ia i tatou le uiga moni o le “faailoga o le manu fe’ai”.</p>
	<p class="standard-indented">Ua mavae atu le lapata’iga i ē ifo i le manu fe’ai ma lona faatagata, ona fai mai lea o le valo’aga: “O le mea lenei ua i ai ē ua tausi i poloa’iga a le Atua, ma le faatuatua ia Iesu”. Ua tuu faafeagai mai e le valo’aga i latou o ē tausi i poloa’iga a le Atua ma i latou o ē ifo i le manu fe’ai ma lona faatagata, ma talia lana faailoga. O lona uiga o i latou o ē tausi i le tulafono a le Atua, ma i latou o ē soli i le tulafono a le Atua, o mea ia o le a iloa ai ē tapua’i i le Atua, ma ē ifo i le manu fe’ai.</p>
	<p class="standard-indented">O le uiga faapitoa e iloga ai le manu fe’ai faapea ma lona faatagata, o le solia lea o poloa’iga a le Atua. Fai mai Tanielu a’o ia tautala e faatatau i le nifo itiiti po o le pule faapope: “E manatu o ia e faaliliu i tausaga ma tulafono”. Tanielu 7:25. Na faaigoa e Paulo le pule faapope o le “tagata o le agasala”, o lē o le a na siitia a’e o ia e sili a’e i le Atua. E ō faatasi nei valo’aga e lua. Ua na o le liliuina o tulafono a le Atua e mafai ai e le pule faapope ona siitia a’e o ia i luga a’e o le Atua. Soo se tasi na te tausia le tulafono ma lona iloa lelei ua liliuina e le pule faapope, ua tuuina atu e ia le mamalu ma le viiga i lē ua na faia lea liliuga. O le usiusitai atu faapena i poloa’iga faapope, o le faailoga lava lea o le faamuamua o le faamaoni i le pope i luga a’e o le Atua.</p>
	<p class="standard-indented">Ua taumafai le pule faapope na te suia le tulafono a le Atua. Ua na ave’esea le poloa’iga lona lua lea e faasā ai le ifo i faatagata ma faatusa, a ua suia le poloa’iga lona fa ina ia faamamaluina ai le tausiga o le ulua’i aso o le vaiaso e sui a’i le aso fitu le Sapati moni. A ua fai mai ta’ita’i pope ua ala ona latou ave’esea le poloa’iga lona lua ona e lē mana’omia, auā o lo o aofia i le poloa’iga muamua, ma ua latou fai mai latou te lē o suia le tulafono, ma o lo o tumau pea lava le poloa’iga e pei ona finagalo i ai le Atua. E le o le liliuga lea ua valo’ia mai e le perofeta. O le liliuga lea e ta’ua i inei o se liliuga ua mafaufauina ma fuafuaina lelei. “E manatu o ia e faaliliu i tausaga ma tulafono.” O le suiga o le poloa’iga e fa ua fetaui tonu lava ma upu o le valo’aga. Ua latou fai mai o le pule a le ekalesia ua latou faia ai lenei suiga. Ua manino i inei le siitia a’e e le pule faapope o ia lava i luga a’e o le Atua.</p>
	<p class="standard-indented">O le Sapati o le faailoga lea o le mana foafoa o le Atua, ma o le mafua’aga foi lea e ao ai ona tapua’i uma le lalolagi ia te Ia. O le a iloagofie i latou o ē tapua’i i le Atua ona o lo latou āva ma lo latou tausia o le poloa’iga e fa; peitai o le a iloagofie foi i latou o ē ifo i le manu fe’ai ona o a latou taumafaiga ina ia talepe i lalo le maa faamanatu o le galuega Foafoa a le Atua, ae siitia a’e le aso ua faatūina ma faamanuiaina e Roma. O le puipuiga lava o le Aso Sa ulua’i aso na amata ai ona folafola <span type="pagebreak" id="calibre_link-427" title="376" class="pagebreak">[376]</span> mai e le pope lana pule na te mafai ai ona suia mea ua faamanuiaina e le Atua. O le taimi muamua lava na tāpā ai e le pule faapope le malosi ma le pule a le malo, o le taimi lava lea na ia mana’o ai ina ia faia le pule malosi, e fai faamalosi ai tagata latou te tausi ma faamamalu i le Aso Sa ua ta’ua nei o le “Aso o le Alii”. Peitai, o le aso fitu lea ua ta’ua e le Tusi Paia o le Aso o le Alii ae le o le ulua’i aso o le vaiaso. Na fetalai mai Keriso: “O le Atalii o le tagata, o le Alii lava lea o le Sapati”. Fai mai le poloa’iga e fa: “O le aso fitu o le Sapati lea ia Ieova”. O le Alii lava na fetalai mai e ala i le perofeta o Isaia ma Ia faaigoaina le sapati “o Lo’u aso sa”. Mareko 2:28; Isaia 58:13.</p>
	<p class="standard-indented">E toatele ua latou fai mai na suia e Keriso le Sapati. Peitai o fetalaiga a Keriso ua faamaonia ai le pepelo o ia faamatalaga. Na fetalai mai Keriso i Lana lauga i luga o le mauga: “Aua nei outou manatu ua ou sau e tatalaina le tulafono po o le au perofeta; ou te le’i sau e tatalaina, a ia faataunuuina. Auā e moni ou te fai atu ia te outou, e mavae atu le lagi ma le lalolagi, ae le mavae atu lava se iota po o se fasi mata’itusi o le tulafono se’ia taunuu mea uma. O lenei, ’ai se na te tatalaina se poloa’iga e tasi e aupito itiiti o nei poloa’iga, ma faapea ona a’oa’o atu i tagata, e ta’ua o ia o se aupito itiiti i le malo o le lagi; a’o le ’ana’ana ma a’oa’o atu i tagata latou te usiusitai i ai, e ta’ua o ia e sili i le malo o le lagi”. Mataio 5:17-19.</p>
	<p class="standard-indented">E leai se mau o le Tusi Paia ua poloa’iina ai le liliuga o le Sapati. Toetoe lava ioe uma i ai ekalesia Porotesano i lenei aoaoga. Ua manino ona faasalalauina o lenei mea i tusitusiga ma pepa faasalalau a le Sosaiete o Pepa Faasalalau a Amerika, faapea ma le Iuni o Aoga Aso Sa i Amerika. Ua ta’ua mai i se tasi o nei pepa faasalalau “le gūgū o le Feagaiga Fou atoa, ma e leai se faatonuga e tasi ua ta’ua mai ai le tausiga o le Aso Sa e avea ma sapati”. (George Elliott, The Abiding Sabbath, p. 184.)</p>
	<p class="standard-indented">O le molimau lenei a se tasi o nei pepa faasalalau: “E oo atu i le taimi o le maliu o Keriso, e leai se suiga ua faia i le Sapati; a tatou su’esu’e foi i tusitusiga o le afioga a le Atua, e leai se faatonuga ua tuuina mai ai e le au aposetolo e uiga i le ave’esea o le Sapati aso fitu ae tuu i ai le tausiga o le ulua’i aso o le vaiaso”. (A E Waffle, The Lord’s Day, pp. 186-188.)</p>
	<p class="standard-indented">E ioe tagata Katoliko Roma o le liliuga o le Sapati o se mea na faia e la latou ekalesia. Ua latou fai mai foi ua talia e ekalesia Porotesano le pule a le ekalesia Katoliko Roma, e ala i lo latou tausia o le Aso Sa. O lo o ta’ua foi lenei mea i le tusi fesili a le ekalesia Katoliko. O lo o i ai se fesili po o le fea aso e ao ona faamamaluina ma tausia e faailoa ai le usitai i le poloa’iga e fa. Fai mai le tali o lo o i ai: “O le Aso Toonai le aso na faapaiaina i le taimi o le tulafono tuai. Peitai ua faia e le ekalesia le Aso Sa e sui a’i le Aso Toonai, e ala i le faatonuga a Iesu Keriso ma le ta’ita’iga a le Agaga o le Atua. O le mafua’aga lena ua tatou tausia ma faapaiaina ai le ulua’i aso ae le o le aso fitu. Ua avea nei le Aso Sa o le aso o le Alii.</p>
	<p class="standard-indented">A fesiligia tagata Katoliko po o le a se molimau po o se faailoga o le <span type="pagebreak" id="calibre_link-428" title="377" class="pagebreak">[377]</span> pule a le Ekalesia Katoliko, ona tali mai lea o a latou tagata tusitala ma fai mai: “Ua vaaia le faailoga o le pule a le ekalesia i lona liliuina o le Sapati i le Aso Sa. Ma ua ioe ma talia e ekalesia Porotesano le pule a le ekalesia e ala i lo latou tausia o le Aso Sa. Ua faapena ona latou talia o le pule a le ekalesia e suia ai aso paia ma aso faailogaina. O le pule foi lea na te poloa’iina ai le tausiga o nei tulafono; o se agasala foi pe a lē tausia ia poloa’iga”. (Henry Tuberville, An Abridgement of the Christian Doctrine, p. 58.) O le a ea la le uiga o le suiga o le Sapati? O le tali - o le molimau lea po o se faailoga o le pule a le Ekalesia Roma - “o le faailoga o le manu fe’ai”.</p>
	<p class="standard-indented">E lei faamamuluina lava e le Ekalesia Roma lenei pule. E talia loa e le lalolagi ma ekalesia Porotesano le sapati na ia faatūina, ae teena ai le Sapati o le Tusi Paia, o lo latou talia lava lea o lana pule. Atonu e faapea mai ekalesia Porotesano ua latou tausia le Aso Sa ona o le mea lava lea na sau ai a latou ekalesia i le amataga, ma o le mea foi lea na ui mai ai muā’au ma ulua’i tamā o le galuega. Afai o la latou tali lena, o lona uiga ua latou fulitua ma lafoa’i i le faavae autū na pogai ai lo latou vavae’ese mai Roma. O lea faavae autū o “le Tusi Paia, ua na o le Tusi Paia lava le ta’iala o lotu Porotesano”. Ua iloa lelei lava e le pule faapope ua nonofo lava le au Porotesano latou ma ’ōlegia i latou e ala i lo latou le fia vaai faalelei i le mea moni. A’o faifaimalie mai pea le taliaina e tagata o le poloa’iga e faamalosia ai le Aso Sa, ua ’ata’ata malie lava le pule faapope auā ua ia mautinoa e toe i’u uma atu lava le lalolagi o tagata Porotesano i lalo ifo o le fu’a a Roma.</p>
	<p class="standard-indented">Fai mai ta’ita’i Roma: “Tusa lava pooāa latou upu e fai mai, ua faaiioa e le au Porotesano lo latou āva ma lo latou migao i le pule a le Ekalesia Roma, e ala i lo latou faamamaluina o le Aso Sa”. (Mgr. Segur, Plain Talks About the Protestantism of Today, p. 213.) O le faasaga o ekalesia Porotesano e faia tulafono e faamalosia ai le tausiga o le Aso Sa, o lo latou faamalosia lava lea o le ifo atu i le pule faapope po o le manu fe’ai. O le pule faapope na poloa’iina ai le tausiga o le Aso Sa e sui ai le Sapati Aso Fitu. O i latou uma ua latou malamalama i le uiga moni o le poloa’iga e fa, a ua latou faamamaluina pea le sapati sese e sui a’i le Sapati moni, o i latou uma ia ua latou ifo atu i le pule na faia lea poloa’iga. O le taimi e tāpā ai e ekalesia Porotesano le pule a le malo e fai faamalosi ai le tausiga o se tulafono faalelotu, o le taimi lava lea ua latou faia ai se faatagata i le manu fe’ai. O lona uiga, o le faamalosia o tulafono mo le tausiga o le Aso Sa i Amerika, o le faamalosia lava lea o le ifo atu i le manu fe’ai ma lona faatagata.</p>
	<p class="standard-indented">Peitai e toatele le au Kerisiano i augatupulaga ua mavae na latou tausia le Aso Sa ma lo latou manatu o le Sapati lea o le Tusi Paia. Ua faapena foi -i le taimi nei. E toatele Kerisiano faamaoni i ekalesia eseese, e oo lava i le Ekalesia Katoliko, o lo o latou tausia ma le faamaoni le Aso Sa ma le <span type="pagebreak" id="calibre_link-429" title="378" class="pagebreak">[378]</span> manatu o le Sapati lava lea na poloa’iina mai e le Atua. E talia e le Atua lo latou agaga usitai faamaoni. Peitai a oo i le taimi e faamalosia ai tulafono mo le faamamaluina o le Aso Sa, ma ua malamalama le lalolagi i le tiute o le tagata e faatatau i le Sapati moni o le Atua, soo se tasi loa na te solia le tulafono a le Atua i lea taimi ae tausia se poloa’iga na faia e Roma, ua faamuamua e lea tagata le usitai i le pule faapope, i luga a’e o le Atua. Ua faailoa e lea tagata lona āva ma lona migao ia Roma, faapea ma le malo po o le ekalesia ua latou faamalosia le faamamaluina o le aso na faatūina e Roma. Ua ifo atu lea tagata i le manu fe’ai ma lona faatagata. A’o faapena ona teena e tagata le aso na tuuina mai e le Atua e fai ma faailoga o Lona mana foafoa, a ua latou faamamaluina le aso ua filifilia e Roma e fai ma faailoga o lana pule, o le a faapena loa ona latou talia o le faailoga o lo latou faamaoni ia Roma, “o le faailoga lea o le manu fe’ai”. E manino lelei loa ma malamalama tagata i le uiga o le Sapati moni o le Atua, faapea ma le sapati na faatūina e Roma, ma ua fai ma le iloa a latou filifiliga e usitai ai i le poloa’iga a tagata, o i latou loa o le a latou faia pea le soliga o le tulafono a le Atua i lea taimi, o le a latou maua “le faailoga o le manu fe’ai”.</p>
	<p class="standard-indented">O lo o i totonu o le fe’au a le agelu lona tolu se lapata’iga ua sili lona mata’utia i lapata’iga uma ua tuuina mai i tagata ola. O se agasala mātuiā tele lea o le a liligiina ifo ai le to’asā o le Atua e lē filogia i le alofa tunoa. Peitai o le a lē tuua i le pogisa tagata e uiga i lenei mataupu tāua. E tuuina atu i le lalolagi le lapata’iga e faatatau i lenei agasala a’o lumana’i ai le liligiina mai o le to’asā o le Atua, ina ia malamalama tagata uma i le mafua’aga o lea faasalaga, ma latou maua ai se avanoa latou te liliu ese ai. Fai mai le valo’aga, o le a alagaina le fe’au a le ulua’i agelu “i atunuu uma ma itu’aiga ma gagana eseese”. O le a faapena foi le lautele o le alagaina atu o le fe’au a lona tolu o agelu, auā o se vaega o le fe’au sautuatolu e tasi. Fai mai le valo’aga o le a alagaina i se leotele ma o le a alagaina e se agelu o lo o lele i le taulotoa’iga o le lagi. O lona uiga o le a faalogo i ai le lalolagi atoa.</p>
	<p class="standard-indented">O le a avea lenei mata’upu ma mea o le a tuu’ese’eseina ai le lalolagi Kerisiano uma i ni vasega tetele se lua - o ē tausi i poloa’iga a le Atua ma le faatuatua ia Iesu, ma i latou o ē ifo i le manu fe’ai ma lona faatagata, ma latou talia lona faailoga. E ui lava o le a tuufaatasia le malosi o le ekalesia ma le pule a le malo latou te poloa’iina faamalosi ai tagata uma - o tagatanuu faapea ma alii, o ē mau’oa ma ē matitiva, o ē pologa atoa ma ē sa’oloto - ina ia latou maua le faailoga o le manu fe’ai, o le a lē taliaina lea faailoga e le fanau a le Atua. Na vaaia e le perofeta i Patamo i latou ua latou manumalo i le manu fe’ai, atoa ma lona faatagata, ma lona faamaufaailoga, ma le faitau aofa’i foi o lona igoa, ua latou tutū i luga o le sami tioata, ua ia te i latou kitara a le Atua. Ma ua latou pepese foi i le pese a Mose ma le Tamai Mamoe. Faaaliga 15:2, 3. <span type="pagebreak" id="calibre_link-430" title="379" class="pagebreak">[379]</span> </p>
</div>
</div>


<div class="calibre1" id="calibre_link-29">
<div class="chapter" id="calibre_link-647">
	<h2 class="chapterhead">Mataupu 26&mdash;Se Galuega Toe Fuata’i</h2>
	<p class="standard-indented">Ua valo’ia mai i le tusi a Isaia le galuega e faia i aso o le i’uga, e toe lāgāina ai mafaufau o tagata e faatatau i le Sapati. Fai mai le valo’aga a Isaia: “O lo o faapea ona fetalai mai o Ieova, Ia outou tausia le faamasinoga, ma outou faia le amiotonu; auā ua latalata ona oo mai o la’u faaolataga, ma le faaaliga o le amiotonu mai ia te a’u. Amuia le tagata na te faia lenei mea, ma le atalii o le tagata na te taofimau i ai; o lo o tausi i le Sapati ia le solia, ma taofi i lona lima ia le faia se mea leaga e tasi.” “O tagata ese foi o ē faatasi mai ia Ieova, ma auauna ia te Ia, ma alolofa i le suafa o Ieova; o i latou uma o e tausi i le Sapati ae le soli i ai, ma latou taofi mau i la’u feagaiga, ou te aumaia i latou i lo’u mauga paia, ma ou faafiafia ia te i latou i lo’u fale tatalo”. Isaia 56:1, 2, 6, 7.</p>
	<p class="standard-indented">O fuaiupu o lo o sosoo ai e iloa ai ua tautala lenei valo’aga i le vaitaimi o le feagaiga fou, le vaitaimi o le ekalesia Kerisiano. Fai mai le fuaiupu e valu: “Ua fetalai mai le Alii o Ieova, o le na te faapotopotoina ē ua salalau o Isaraelu, E i ai foi nisi ou te fia aumaia e faaopoopo i ē ua uma ona faapotopotoina mai”. Ua valo’ia mai i inei le aoina mai o tagata o nuu ese e ala i le galuega o le talalelei. Ua valo’ia mai foi se faamanuiaga mo tagata o nuu ese o ē o le a latou tausi ma faamamalu i le Sapati. O lona uiga o le tiute o le tausiga o le poloa’iga e fa, e aofia ai i latou i le vaitaimi o le maliu o Keriso ma Lona toe tu mai, faapea ma Lona afio a’e i le lagi, se’ia oo lava i le taimi e folafolaina ai e Ana auauna le talalelei i atunuu uma.</p>
	<p class="standard-indented">O Isaia foi na ui mai ai le poloa’iga lenei a le Alii: “Ia fusifusi le mau, ma faamaufaailoga le tulafono i o’u soo”. Isaia 8:16. O le poloa’iga e fa o lo o i ai le faamaufaailoga o le tulafono a le Atua. Ua na o lea le poloa’iga mai le sefulu ua tatou vaai ai i le suafa atoa ma le tofi o le na tuuina mai le tulafono. Ua ta’u mai ai o Ia o le na foafoaina le lagi ma le lalolagi, ma o le mafua’aga lea ua Ia faasāina ai ni tapua’iga i nisi atua, ua na o Ia lava. A ave’esea le poloa’iga e fa, e leai se mea o tusia i le isi iva poloa’iga e ta’u mai ai po o ai e ona le pule na tuuina mai ai le tulafono. Peitai ua ave’esea le faamaufaailoga o le tulafono, ina ua suia le Sapati e le pule faapope. Ua valaauina le fanau a le Atua ina ia latou toe lāgā le tausiga o le Sapati, e ala i lo latou faaeaina o le Sapati o le poloa’iga e fa, ina ia toe oo i lona tulaga e avea ai o le maa faamanatu o le galuega foafoa a le <span type="pagebreak" id="calibre_link-431" title="380" class="pagebreak">[380]</span> Atua, ma le faailoga o Lana pule.</p>
	<p class="standard-indented">“E tusa ai ma le tulafono ma le mau.” Ua anoanoa’i ma feteena’i le mau aoaoga ma tala’iga i nei ona po. Peitai o le tulafono a le Atua o le fua lē masesē lea e tasi e faatusatusa ma fua i ai soo se manatu, soo se aoaoga, ma soo se tala’iga. Fai mai le perofeta: “Afai latou te le tautala e tusa ma ia upu, ua leai lava se malamalama ia te i latou”. Fuaiupu 20.</p>
	<p class="standard-indented">Fai mai le faatonuga na tuuina atu ia Isaia: “Ia alaga leotele, aua le leo itiiti, ia e leotele e pei o se pu; ma e faaali atu i lo’u nuu ā latou solitulafono, ma e faaali atu i le aiga o Iakopo a latou agasala”. E lē o le lalolagi amioleaga lea o lo o faasino i ai upu nei, a’o i latou ua ta’ua e le Atua o “lo’u nuu”. O se a’oa’iga lenei ō agasala a le nuu o le Atua. Ua fetalai mai o Ia: “A ua latou sa’ili mai ia te a’u i lea aso ma lea aso, ua latou fia iloa o’u ala; e pei o se nuu ua faia le amiotonu, ma latou le lafoa’i le faatonuga a lo latou Atua”. Isaia 58:1, 2. Ua aliali mai i inei ni tagata ua manatu ua latou faia le amiotonu, ma ua foliga ua latou fiafia i le galuega a le Atua. Peitai, o le a’oa’iga mamafa a le Faamasino amiotonu ua faaiioa mai ai lo latou solipalaina pea o Ana poloa’iga.</p>
	<p class="standard-indented">O upu nei ua faaiioa mai ai e le perofeta le poloa’iga ua latou solia: “E te faatūina faavae o lea tupulaga ma lea tupulaga; e igoa foi oe, O lē atia’e i solo, o le faaola i magāala, i mea e nonofo ai. Afai e te liliu ese lou vae i le Sapati, a ’e lē faia lou lava loto i lo’u aso sa; ma ’e ta’ua le Sapati o le aso fiafia, le aso ua sa ia Ieova; ua mamalu, ma ’e faamamalu i ai; o lo o ’e lē faia au lava amio, o lo o lē maua ai lou lava fiafia, ma ’e lē tautala ai i au lava upu; ona ’e fiafia lava lea ia Ieova”. Fuaiupu 12-14. Ua faasino tonu foi lenei valo’aga i lo tatou vaitaimi. Na i ai se solo i le pa o le tulafono a le Atua ina ua suia le tulafono e le pule a le Ekalesia Katoliko Roma. Peitai ua oo mai nei le ituaso e ao ai ona toe atia’e le solo o lenei poloa’iga a le Atua, ma toe faatūina le faavae o augatupulaga e tele.</p>
	<p class="standard-indented">Na faatūina ma faapaiaina e le Atua Foafoa le Sapati ina ua Ia mālolo ai ma faamanuia i ai. Na tausia le Sapati e Atamu i le vaitaimi a’o lei agasala o ia i Etena; na tausia e Atamu le Sapati i fafo o Etena ina ua pa’ū o ia ma tuli’esea i Etena. Na tausia le Sapati e le au pateriaka uma - na amata mai ia Apelu se’ia oo ia Noa, ma Aperaamo, ma Iakopo. Na mou malie atu le malamalama o le Atua ma Lana tulafono mai le nuu filifilia a’o latou nofo pologa i Aikupito. Peitai na toe lavea’iina e le Alii Lona nuu, ma e maoa’e ma mata’utia se vaaiga ina ua tuuina mai e le Atua Lana tulafono i Lona nuu a’o latou potopoto, ina ia latou iloa ai Lona finagalo, ma latou usitai ai ia te ia e faavavau.</p>
	<p class="standard-indented">Talu mai lava lena aso se’ia oo mai i le asō, o lo o i ai pea lava i le lalolagi le malamalama’aga o le tulafono a le Atua, ma o lo o tausia pea lava le Sapati o le poloa’iga e fa. Na faamanuiaina faiga a le “tagata o le agasala” na te solipalaina ai le aso paia o le Atua. Peitai, na oo lava i le vaitaimi o le matuā malosi o lana pule, e toatele le au faamaoni na latou lalafi solo i ana i mauga ma mea tuufua i le vaomatua, ma latou tausi ai i <span type="pagebreak" id="calibre_link-432" title="381" class="pagebreak">[381]</span>  <span type="pagebreak" id="calibre_link-433" title="382" class="pagebreak">[382]</span> le sapati ma le faamaoni. Talu mai lava le vaitaimi o le galuega o le Toe Fuata’iga, e tofu lava le augatupulaga ma nisi na latou faamaoni i le tausiga o le Sapati. E tele taimi na faia ai le molimau a lenei au faamaoni i le tele o puapuaga ma sauaga ma tauemuga; peitai, e lei motu le laina o le au faamaoni o e na tau’aveina le molimau e uiga i le tumau e faavavau o le tulafono a le Atua, atoa ma le tiute paia o le tagata e tausia ai le Sapati, le maa faamanatu o le foafoaga a le Atua.</p>
	<p class="standard-indented">O nei aoaoga o se vaega o le “talalelei e faavavau” e pei ona tuuina mai i le Faaaliga 14, ma o aoaoga lava ia o le a fai ma faailoga e iloagofie ai le ekalesia a Keriso i le taimi o Lona faaali mai. O le faai’uga o le alagaina o le fe’au sautuatolu a agelu i le Faaaliga 14 e faalogoina ai upu nei: “O le mea lenei ua i ai ē ua tausi i poloa’iga a le Atua ma le faatuatua ia Iesu”. O le toe fe’au lava lenei e folafolaina a’o lumana’i ai le afio mai o le Alii. E mae’a loa lava le folafolaina o lenei fe’au, ona vaaia loa lea e le perofeta le Atalii o le tagata ua afio mai i le mamalu tele na te faataunuuina le seleselega o le lalolagi.</p>
	<p class="standard-indented">Na maofa ma faatumulia i le olioli i latou o ē na latou talia le malamalama e faatatau i le malumalu i le lagi, faapea ma le lē masuia o le tulafono a le Atua, ina ua latou vaai i le matagofie ma le fetaui lelei o le tuufaatasiga o aoaoga na faasusuluina atu e le Atua i o latou mafaufau. Na i ai lo latou faanaunauga ina ia maua e le au Kerisiano uma le malamalama ua sili ona tāua i o latou loto. Na i ai foi lo latou mautinoaga o le a talia ma le fiafia e le lalolagi Kerisiano lenei malamalama. Peitai, e lei fia faalogo le toatele o le au Kerisiano i aoaoga e tupu mai ai se eseesega i le va o i latou ma le lalolagi. Na le fia usitai le toatele o le au Kerisiano i le poloa’iga e fa, ona o le a faaitiitia ai lo latou sa’olotoga e fai ai mea ua latou fiafia i ai.</p>
	<p class="standard-indented">A’o folafolaina tiute o le tagata e faatatau i le Sapati, e toatele le au Kerisiano na latou fai mai: “Na matou ola mai lava o matou tausia le Aso Sa; na tausia foi le Aso Sa e o matou tua’ā; e afe ma afe foi tagata amioatua na maliliu lava o latou tausia ma le fiafia le Aso Sa. Afai e sa’o le mea na latou faia, o lona uiga ua sa’o foi matou. Na o le lē fiafia mai ai o a matou uō i le lalolagi pe a matou tausia lenei Sapati fou; ma o le a lē toe fia faalogo mai se isi o a matou uo ia matou pe a matou tausia lenei Sapati. A’o le ā le mea e mafai e lenei au Aso Fitu toaitiiti pe a faatusatusa atu i le lalolagi atoa ua latou tausia le Aso Sa?” Na foliga foi faapena upu na finau atu ai tagata Iutaia ina ia ta’uleleia ai lo latou teena o Keriso. Na talia e le Atua o latou tua’ā ina ua faia a latou taulaga i meaola, aiseā la o le a lē maua ai e fanau le faaolataga e ala i lea lava auala? Na faapena foi i le taimi o Luteru. Ua latou fai mai e toatele Kerisiano faamaoni na maliliu i le Ekalesia Katoliko, ma ua lava ma totoe lea ekalesia latou te maua ai le faaolataga. O faa’upuga faapenei ua faaaoga e le ti’apolo e fai ma pa pupuni malosi e taofia ai le āuiluma o se galuega faafouina po o se galuega toe fuata’i. <span type="pagebreak" id="calibre_link-434" title="383" class="pagebreak">[383]</span> </p>
	<p class="standard-indented">E toatele na latou fai mai ua fia selau tausaga o avea le tausiga o le Aso Sa o se tasi o aoaoga mautū a le ekalesia, ma ua tele senituri o fai ma tu ma masani a le ekalesia. Peitai na ta’u atu ia i latou nei, o le tausiga o le Sapati e mai anamuā, mai le amataga o le lalolagi, ma sa faamanuia i ai le Atua. Na ta’u atu i ai o le faavae o le Sapati na faia i le taimi na faavae ai le lalolagi, i le taimi na pepese faatasi ai fetu o le taeao ma alalaga fiiafia ai atalii uma o le Atua. Iopu 38:6, 7; Kenese 2:1-3. E ao ona tatou āva ma faamamalu i le Sapati ona e le o se aso na faatūina e se pule a se tagata; e lei faavaeina foi i luga o uputuu a tagata. O se aso na faatūina ma faapaiaina e Le mai Anamuā Ona Aso, ma ua poloa’iina mai i Lana afioga paia.</p>
	<p class="standard-indented">A’o faapena ona lāgā mafaufau o le toatele e uiga i le tausiga ma le faamamaluina o le Sapati, na faapena foi ona tūtūla’i mai o faife’au o ekalesia tetele latou te faauigasesēina le afioga a le Atua, ina ia faafilemuina ai fesili a le toatele o ē na fia malamalama i lenei mataupu. O latou o ē lei faia ni a latou lava sa’ili’iliga i le Tusi Paia, sa faigofie ona latou talia o faamalamalama’aga na fetaui lelei ma mea na mana’o i ai o latou loto. Na anoanoa’i taumafaiga a le toatele ina ia lafotuina ai le upu moni, e ala i a latou faamatalaga taufaasese, e ala i lo latou fai mai o le Aso Sa o se mea na savavali ai augatamā ma mua’au o le ekalesia, ma o se mea na faatūina i le pule a le ekalesia. Na sa’ili’ili i le Tusi Paia le au faamaoni ina ia maua ai faamaoniga mo le tausiga o le Sapati moni o le poloa’iga e fa. Na ofo ma feita le au atamamai ona o le le aogā o a latou faamatalaga na fuafuaina lelei, ina ua latou fetaui ma ua faaaliali ai lo latou sese e tagata faatauvaa, o ē na o mai e aunoa ma ni auupega se’ia vagana ai le afioga a le Atua. Na iloa lelei e nei tagata faatauvaa le afioga a le Atua ae le o togafiti taufaasese a le au popoto.</p>
	<p class="standard-indented">Ua latou le maua ni mau o le Tusi Paia e lagolagoina ai le tausiga o le Aso Sa, ona latou fai mai lea: “A’o le ā le mea ua le a’oa’oina mai ai le Sapati e ta’ita’i o le ekalesia ma le au popoto pe afai e sa’o? Se’i vaai i le toaitiiti o outou ua talitonu i le Sapati. E faapefea ona outou fai mai e sa’o outou ae sese le au atamamai uma ma tagata popoto o le lalolagi?” Ua galo ia i latou o upu lava foi faapenei na finau atu ai tagata Iutaia ia Keriso ma Lona au soo.</p>
	<p class="standard-indented">O aoaoga lava a le afioga a le Atua, faapea ma le tala tusia o le ta’ita’iga a le Atua i Lana fanau i augatupulaga uma, o upu ia na tali atu ai le au faamaoni i finauga a le au popoto. E fai e le Atua Lana galuega e ala ia i latou o ē faalogo ma usiusitai i Lona si’ufofoga, i latou o ē le fefefe e folafolaina atu aoaoga e le fia faalogo i ai le toatele, i latou o ē le matata’u latou te ta’u atu agasala a le au Kerisiano o ē ua foliga mai e amioatua. O le toatele o le au atamamai ma tagata popoto, faapea ē maualuluga, ua latou faalagolago i a latou aoaoga, ma o latou talitonuga tusia, ma lo latou poto - ma ua latou le fia faalogo ai i le aoaoga a le Atua. O le mafua’aga lena ua seāseā ai filifilia e le Atua i latou nei latou te ta’ita’ia faagaioiga tetele e lāgā ai le tulaga faaleagaga o tagata. Na o i latou lava o ē ua i ai so <span type="pagebreak" id="calibre_link-435" title="384" class="pagebreak">[384]</span> latou fesootaiga vāvālalata ma le Puna o le poto, ua na o i latou nā ua mafai ona latou malamalama ma faamatalaina le Tusi Paia. O nisi o taimi ua valaauina e le Atua i latou o ē itiiti sa latou aoaoga faalelalolagi, ina ia latou folafolaina le upu moni. E lei valaauina i latou nei e le Atua ona o lo latou valea. Na valaauina i latou e le Atua ona e lei faafefeteina i latou i le poto o le lalolagi, ma ua faigofie ai ona a’oa’oina i latou e le Atua. Ua a’oa’oina i latou i le a’oga a Keriso; o lo latou agamalū ua lauiloa ai i latou. Ua faae’eina atu ia i latou e le Atua se mamalu, ina ua Ia tuuina atu ia i latou le malamalama o Lana upu moni. E le taulia ma leai se aoga o mamalu ma tulaga-tofi faalelalolagi pe a faatusatusa i le mamalu ua faae’eina atu e le Atua ia i latou, le au faamaoni.</p>
	<p class="standard-indented">E toatele nisi o le au faatalitali mo le toe afio mai o Keriso ua latou teena le fe’au e faatatau i le malumalu i le lagi, atoa ma le tulafono a le Atua. E toatele foi na latou le toe talitonu i le toe afio mai o Keriso, ma ua latou talia ni aoaoga sese ma ni aoaoga feteena’i e faatatau i valo’aga o le toe afio mai o Iesu. O le isi toatele na latou sese ona o lo latou tautū lava pea i le ta’u ma’oti mai o lea aso ma lea aso e afio mai ai Iesu. Ana latou su’esu’e lelei i le valo’aga e faatatau i le malumalu, semanū ua latou iloa ai e leai se vaegataimi faavalo’aga e oo lona umi i le toe afio mai o Iesu. E le o valo’ia mai foi se taimi tonu o le toe afio mai. Peitai na latou teena le malamalama, ma ua faapena ona latou saga vavalo mai o lea taimi ma’oti ma lea taimi ma’oti e afio mai ai le Alii, ma sa leai ma se tasi o nei faamoemoega uma na faataunuuina.</p>
	<p class="standard-indented">Na talia foi e nisi o le ekalesia i Tesalonia ni aoaoga sesē e faatatau i le afio mai o Keriso. Peitai na fautuaina i latou e Paulo ina ia faatusatusa ma fua o latou talitonuga uma i le afioga a le Atua. Na sii atu i ai e Paulo ni mau e faaiioa atu ai ia i latou valo’aga e ao ona faataunuuina a’o lumana’i ai le toe afio mai o Keriso. Na ta’u i ai e Paulo e leai ma se mau e faamaonia ai lo latou faamoemoe mo le afio mai o Keriso i la latou augatupulaga. Fai mai upu lapata’i a Paulo: “Aua nei faasese se tasi ia te outou i se togafiti e tasi”. Ana latou talitonu pea i se faamoemoega e lei lagolagoina e le Tusi Paia, semanū ua ta’ita’iina ai i latou i se auala sese, ona ulagia ai lea o i latou e le lalolagi. O tauemuga faapena semanū e oo ai ia i latou le loto vaivai, ma semanū latou te fulitua ai i ni aoaoga ua sili ona tāua mo lo latou faaolataga. O lo o i totonu o le apoapoa’iga a Paulo i tagata Tesalonia se lesona tāua mo e ua ola i aso o le i’uga. E toatele e na talitonu i le toe afio mai ua latou manatu e le mafai ona latou ma’elegāma tinoū i le galuega o le sauniuniga mo le toe afio mai, seiloga ua taula lo latou faatuatua i se taimi ma’oti e afio mai ai Iesu. Peitai, o le faifaisoo o le faaosofia o lo latou fiafia, ma le faifaisoo o le le taunuu o le afio mai o Iesu, o mea ia e i’u ina latou liliu ese ai ma latou le toe fia faalogo i aoaoga tāua o le valo’aga.</p>
	<p class="standard-indented">O le folafolaina o se vaitaimi ma’oti mo le faamasinoga, o se mea lea na <span type="pagebreak" id="calibre_link-436" title="385" class="pagebreak">[385]</span> faatonuina e le Atua. E lei sese le faatulagaga o vaegataimi faavalo’aga ia na fai ma faavae o lea fe’au. E toatele nisi na latou saga sa’ili’ili i nisi faatulagaga o vaegataimi faavalo’aga ina ua lē afio mai Iesu. Ua latou sa’ilia nisi taimi ese e amata ma faai’u ai le 2300 aso. Peitai o nei faiga uma, faapea ma faamalamalama’aga ua latou tala’ia, ua avea ma auala na ta’ita’i ese ai loto o tagata mai le upu moni, ma ua avea ma auala ua tauemuina ma manatu faatauvaa ai le toatele i valo’aga uma. O le tele o taimi ma’oti na folafolaina mo le afio mai o Keriso, o le faafiafiaina foi lea o Satani, ae maise lava pe a lautele le salalau atu o ia tala’iga. A mavae le taimi ma’oti na valo’ia, ona faasaga loa lea o Satani e faaoso le toatele latou te faia le galuega o le faatauemu ma le faia o luma o ē na faia nei tala’iga. Na faapena ona faalumaina lenei galuega i le 1843 ma le 1844. O ē latou te faifaipea lea sese o le tala’ia o se taimi ma’oti e afio mai ai Iesu, e i’u ina latou tala’ia se aso e mamao mamao lava i le lumana’i. O le isi mailei lena a le tiapolo ina ia nonofo ai tagata ma le faalēpopole, se’ia oo ina ua latou tete’i i le aso e afio mai ai le Alii, a ua latou lē sauni.</p>
	<p class="standard-indented">O le tala tusia o le nuu o Isaraelu anamuā ua fai ma ata o le mea na tupu i le au faatalitali mo le toe afio mai o Iesu. Na ta’ita’ia e le Atua Ona tagata i le taimi o le alagaina o le fe’au o le toe afio mai, e pei lava ona Ia ta’ita’ia le fanauga a Isaraelu mai Aikupito. Na tofotofoina lo latou faatuatua i le taimi na lē taunuu ai lo latou faamoemoe, e pei lava ona tofotofoina le nuu o Isaraelu i le Sami Ulaula. Ana latou faatuatua i le aao o le Atua ma Lana ta’ita’iga i le taimi ua tuana’i o la latou galuega, semanū ua latou vaaia le faaolataga a le Atua. E toatele na ’u’ulima faatasi i le alagaina o le fe’au i le 1844. Ana latou talitonu uma i le fe’au a lona tolu o agelu ma latou folafolaina lea fe’au i le mana o le Agaga Paia, semanū ua faia e le Atua ni mea tetele e ala i a latou taumafaiga. Semanū ua sulugia le lalolagi i se malamalama tele. Semanū ua leva ona oo atu le lapata’iga i le lalolagi uma, ma mae’a le toe galuega, ma afio mai loa Keriso mo le lavea’iga o Ona tagata.</p>
	<p class="standard-indented">E le finagalo le Atua e feofeoa’i pea le fanauga a Isaraelu i le vao mo le 40 tausaga. Na finagalo le Atua ina ia ta’ita’iina sa’o atu lava i latou mai Aikupito i le nuu o Kanana, ma faatūina ai loa i ina lo latou malo, o se nuu paia, o se nuu fiafia. Peitai, na le mafai ona latou ulu atu i ai ona o lo latou le talitonu. Eperu 3:19. Na latou feoti i le toafa talu ai lo latou tuumuli faaleagaga ma lo latou tulaga pa’ū ese, ona faatutū a’e lea e le Atua o nisi e ulu atu i le nuu o le folafolaga. Na faapena foi i le vaitaimi o le alagaina o le fe’au o le toe afio mai o Keriso. E lei finagalo le Atua ina ia faatuai mai le afio mai o Keriso, ma saga nonofo ai pea Lana fanau i lenei lalolagi o agasala ma faanoanoaga. Peitai o lo latou lē talitonu ua fai ma pa pupuni i lo latou va ma le Atua. Na latou mumusu e faia le galuega na tuuina atu e le Atua i o latou lima, ona faatutū a’e lea e le Atua o nisi latou te folafolaina le fe’au. Ua faatuai le afio mai o Iesu ona o le alofa <span type="pagebreak" id="calibre_link-437" title="386" class="pagebreak">[386]</span> tunoa o le Atua i le lalolagi, ina ia maua ai e tagata amioleaga le avanoa latou te faalogo ai i le lapata’iga, ma avea ai o Ia ma o latou lafitaga a’o lei liligiina ifo le to’asa o le Atua i le lalolagi.</p>
	<p class="standard-indented">E pei lava ona faia i augatupulaga ua mavae, e faapea foi ona faia i ona po nei. O le folafolaina o se fe’au e ta’u atu ai sese ma a’oa’ia ai agasala a le lalolagi, ua na o le ita ma le tetee o le lalolagi e tupu mai ai. “Auā o i latou uma o ē fai mea leaga e inoino i latou i le malamalama, e lē ō mai foi i le malamalama, nei faaiioa a latou amio.” Ioane 3:20. Ua vaai tagata e lē lagolagoina e le Tusi Paia le mea ua latou filifilia, ona tonu ai lea ia i latou o le a faia soo se auala e lagolagoina ai la latou itu, pe sa’o pe leai. O le a latou faia tala pepelo taufaaleaga ina ia faaeleelea ai amio ma igoa o i latou o ē ua tala’iina fe’au ma a’oa’oga ua latou le fia faalogo i ai. E le o se mea fou lenei mea. O se mea masani i augatupulaga uma. Na faaigoa Elia o le tagata faatupu faalavelave i Isaraelu; na faaigoa Ieremia o le faalata; ae na faaigoa Paulo o le tagata ua na faaeleeleaina le malumalu. Talu mai lava lena aso, e tele ni upu faifai ua faalumaina ai le au faamaoni i tupulaga uma. Ua faaigoa i latou o ē fouvale ma tetee i le nuu ma le malo; ua faaigoa i latou o le au tala’i o aoaoga sese; ua faaigoaina foi i latou o ē ua tupu mai ai fevaevaea’iga i ekalesia faapea ma aiga. E toatele le au lē talitonu i valo’aga o le a latou talia moliga pepelo e faatatau i ē ua lē fefefe e faaiioa atu agasala a le au Kerisiano ua foliga mai e amioatua. O le a faatupulteleina lea agaga o le taufaaleaga ma le tu’ua’iina o ē ua faia le amiolelei. Ua manino foi le aoaoga a le Tusi Paia e uiga i le taimi o le a vāvāmamao ai ma feteena’i tulafono a le malo ma tulafono a le Atua; o ē o le a latou tausia uma tulafono a le Atua o le a latou feagai ma tauemuga, ma o le a faia o latou faasalaga ua peiseai o i latou o ni tagata amioleaga.</p>
	<p class="standard-indented">O le a ea la le tiute o le avefe’au a le Atua ma Lana upu moni? O le ’a taofia ai ea le folafolaina o le upu moni ona e tupu mai ai le ita o tagata ma lo latou tetee? E leai. Aua le avea upu faifai ma le tetee o tagata ma mea o le a taofia ai le molimau o le afioga a le Atua. E lei taofia le fe’au a ta’ita’i o le galuega o le toe fuata’iga ona o le ita ma le tetee o tagata. Ua faamaumauina ma tusia upu ma ta’utinoga a le au maturo i lena vaitaimi, ina ia fai ma faamalosiga i augatupulaga uma o le lumana’i. O o latou olaga faapaiaina ma lo latou tumau faamaoni, ua tusia ina ia faalototeleina ai i latou ua valaauina latou te tutu atu e molimau mo le Atua i aso o le i’uga. Na latou maua le upu moni ma le malosi faaleagaga, e le gata ina ia latou maua ai le malamalama, a ia faamalamalamaina ai foi le lalolagi. E i ai ea se malamalama ua tuuina mai e le Atua i lenei augatupulaga? E ao ona latou faasusuluina atu lea malamalama i le lalolagi.</p>
	<p class="standard-indented">Na fetalai atu le Atua anamuā ia Esekielu ma faapea atu: “Ua le faalogo atu le aiga o Isaraelu ia te oe, auā ua latou le fia faalogo mai foi ia te a’u”. <span type="pagebreak" id="calibre_link-438" title="387" class="pagebreak">[387]</span> Peitai na fetalai atu le Atua i le perofeta: “Ia e alu ma fai atu i ai a’u upu nei, pe latou te fia faalogo mai pe leai”. Esekielu 3:7; 2:7. Ua faapea mai le poloa’iga a le Atua i Lana auauna i ona po nei: “Ia e leotele e pei o se pu, ma ia e ta’u atu soligatulafono a lo’u nuu; ia e ta’u atu agasala a le aiga o Isaraelu”.</p>
	<p class="standard-indented">O i latou uma ua latou maua le malamalama o le upu moni, ua i o latou luga se tiute tāua ma le uigā latou te alagaina ai le fe’au, e pei ona tuuina atu e le Atua i le perofeta anamuā. Na Ia poloa’i atu i le perofeta: “O oe foi le atalii o le tagata, ua ou tofia oe e fai ma tagata vaai i le aiga o Isaraelu; o le mea lea ia e faalogo mai ai ma ia e avatua ia i latou le apoapoa’iga na ou tuuina atu nei ia te oe. A ou fai atu i le ua amioleaga, Le tagata amioleaga e, e te oti lava oe; afai e te le apoapoa’i atu i lē ua amioleaga, ina ia liliu ese o ia i lona ala, e oti lena tagata amioleaga i lana amioleaga, a’o lona toto ou te tauiatua lea ia te oe. Ae afai e te apoapoa’i atu i lē ua amioleaga ina ia liliu ese o ia i lona ala; afai e le liliu ese o ia i lona ala, e oti o ia i lana amioleaga, a ua faasaoina e oe lou lava agaga”. Esekielu 33:7-9.</p>
	<p class="standard-indented">Ua faigata ona talia e le toatele le upu moni ona o lo latou popole ne’i tauemuina ai i latou ona o se mea e le fiafia i ai le lalolagi. Na pau lava lenei o se mea ua le iloa e le au tala’i o le upu moni ona tali i ai. Peitai e le taofia ai le galuega a le au soo o Keriso. Latou te le faatali seiloga e fiafia mai le lalolagi i le upu moni ona latou faato’ā tala’iina lea. Ua latou lagona lo latou tiute e ao ona fai. Po o le a lava le tiga e oo mai, ua latou fai mai faatasi ma Paulo: “Auā o lo matou puapuaga māmāsagia ma le vave mavae, e tupu mai ai mo i matou le manuia mamafa e matuā silisili ese lava ma le faavavau”. Ua latou ta’utino foi faatasi ma Mose, o le na fai mai ua sili ia te ia le tauemuina faatasi ma Keriso, nai lo faaputugā’oa a Aikupito. 2 Korinito 4:17; Eperu 11:26.</p>
	<p class="standard-indented">E toatele le au Kerisiano faato’ā usiusitai i le finagalo o le Atua pe afai e le āfāina ai o latou tulaga po o a latou galuega faalelalolagi. Ua pulea o latou olaga faaleagaga ma a latou tapua’iga i le Atua, e o latou tulaga-tofi i le lalolagi. E ao ona tatou tula’i e faia le finagalo o le Atua ona o le mea sa’o lea, tusa lava po o le a le mea e oo i o tatou tulaga-tofi i le lalolagi. Ua nofo aitalafu le lalolagi i toa o le talalelei, le au faamaoni a le Atua, o ē na faia ma le le fefe le galuega o le toe fuata’iga ma latou fafaguina le moe faaleagaga i le lalolagi. O tagata lava foi faapea ua faatali i ai le faiga o le galuega o le faafouina i le taimi nei.</p>
	<p class="standard-indented">Ua fetalai mai le Alii: “Faalogo maia ia te a’u outou o ē ua iloa le amiotonu, o le nuu ua i o latou loto la’u tulafono. Aua le fefefe i le faalumaina mai tagata; aua foi le faavaivai i lo latou faifai mai. Auā e ’aina i latou e le mogamoga e pei o le ofu, e ’aina foi i latou e le lelefua e pei o fulufulu mamoe. A’o le amiotonu mai ia te au e faavavau lava lea, ma la’u faaolataga e autupulagā lea”. Isaia 51:7, 8. <span type="pagebreak" id="calibre_link-439" title="388" class="pagebreak">[388]</span> </p>
</div>
</div>


<div class="calibre1" id="calibre_link-30">
<div class="chapter" id="calibre_link-648">
	<h2 class="chapterhead">Mataupu 27&mdash;Toe Faafouga Faaleagaga I Ona Po Nei</h2>
	<p class="standard-indented">Soo se mea e folafolaina ai ma le faamaoni le afioga a le Atua, e mulimuli atu ai foi ma uiga vaaia e iloagofie ai o le Atua le pogai o lea fe’au. Ua toe fāgua le ola faaleagaga o tagata. Ua goto ifo i o latou loto le leaga o lo latou olaga agasala. Ua latou lagona le amiotonu o le Atua faapea ma Lana faamasinoga o le a oo mai, ona latou alalaga atu ai lea ma faapea atu: “O ai ea na te lavea’i mai a’u i le tino o lenei oti?” Roma 7:24. A’o a’oa’oina atu ia i latou le maliu o Keriso i Kalevario, na latou lagona ua na o le maliu lava o Keriso ma Lana amiotonu latou te maua ai le togiola mo a latou agasala. Ua na o lea le auala latou te maua ai le leleiga ma le Atua. Na faapena ona latou talia i le faatuatua le Tamai Mamoe a le Atua e ave’esea ai le agasala a le lalolagi. O le toto paia o Keriso ua latou maua ai le faamagaloga o a latou agasala.</p>
	<p class="standard-indented">Na faaalia fua o le salamō moni i olaga o nei tagata. Ua latou talitonu, ua papatisoina i latou, ma ua latou savavali i se ola faafouina. Ua avea i latou o ni tagata fou ia Keriso, ua le toe mulimuli i tu’inanau o le tino e pei ona latou masani ai, a ua faafouina i latou i le faatuatua i le Alo o le Atua, ina ia latou savavali ai i Ona tulaga aao, ina ia latou faailoa atu Lana amio, ma latou ola ai i se olaga mamā, e pei ona mamā o Ia. Ua latou fiafia nei i mea na latou inoino i ai; a ua latou inoino i mea na latou fiafia i ai. Ua agamalu ma loto maulalo ē na faamaualuluga ma fia muamua. O ē na faalialiavale ma faasausili ua latou maua le faautauta ma le agamalu. Ua āva ma migao ē na palalauvale ma fai upu leaga; o ē na ’ōnanā ua fulitua i le ’ava; o ē na faita’aga ma mulimuli i tu’inanau o le tino ua ola i se olaga mamā. Ua latou liliu ese i teuga lē aogā faaonaponei e pei “o le fili o le lauulu, ma le teuteu i auro”, ma le oofu i mea taugatā, ae faatāuaina ai le “tagata lilo o le loto, le lalelei lē paia o le loto maulalo ma le filemu, o le mea tau tele lava lea i luma o le Atua”. 1 Peteru 3:3, 4.</p>
	<p class="standard-indented">O faagaioiga na faia mo le toe faafouga na fua mai ai le loto maulalo ma le su’esu’e loloto ifo o le tagata ia te ia lava. Na tuuina atu ai le valaau alofa mo le tagata agasala, ma aapa atu ai le lima o le alofa naunauta’i mo le faaolataga o ē na faatauina i le toto paia o Keriso. Na tatalo faatauanau <span type="pagebreak" id="calibre_link-440" title="389" class="pagebreak">[389]</span> ai tagata o le ekalesia ma latou fagatua ma le Atua mo le faaolataga o agaga. E lei fefefe nei tagata i puapuaga ma faigata o le a oo mai ia i latou; na latou olioli ona ua ta’uaogāina i latou ina ia tiga ma tauemuina ona o Keriso. O fua ia o polokalame mo le toe faafouga. Na vaaia e tagata se liuga i olaga o le au Kerisiano. Na faamanuiaina ai foi o latou nuu ona o o latou olaga ua liua. Ua faapena ona latou galulue faatasi ma Keriso ma le Agaga Paia i le lūlūina o le fatu, faapea ma le seleselega mo le ola e faavavau. O fua uma ia na vaaia i vaitaimi ua mavae ina ua faia ni faagaoiga e toe lāgāina ai le olaga faaleagaga o le ekalesia, ma toe faafouina ai la latou feagaiga ma le Atua.</p>
	<p class="standard-indented">Peitai, ua le faapea le tele o faagaioiga ua faia mo le toe faafouga o le olaga faaleagaga i ona po nei. E moni e toatele e faaalia lo latou fiafia i nei faagaioiga, e toatele foi ua latou fai mai ua liua o latou olaga, ma e toatele ua faaopoopoina i le faitauaofa’i o tagata o ekalesia taitasi. Peitai ua le ō gatasi le tele o le fiafia ua faailoa i nei uiga vaaia o le olaga e iloa ai ni tagata ua liua faamaoni. Ua pei o se afi e mumū tele a’e mo sina taimi, ona toe mate faafuase’i ifo lea; ona sili atu lea o le pogisa ua vaaia nai lo le pogisa na i ai muamua.</p>
	<p class="standard-indented">O le tele o faagaioiga mo le toe faafouga o le olaga faaleagaga i ona po nei ua tele i mea e faaosofia vave ai le fiafia. E masani ona faaalia ai ni mea fou ma ni mea ofoofogia ina ia taa’ina mai ai tagata. Peitai o ē maua mai i nei polokalame e leai so latou fia faalogo i upu moni o le Tusi Paia, e leai foi so latou fia faalogo i molimau a le au perofeta ma le au aposetolo. O itu’aiga tagata nei a leai se mea fou i le sauniga, po o se mea e faaofo ai le mafaufau, e leai foi so latou fia faalogo i le lauga po o se fia o mai i se sauniga. Latou te le fia faalogo foi i lapata’iga manino o le afioga a le Atua e faatatau tonu i o latou olaga faaleagaga ma lo latou ola e faavavau.</p>
	<p class="standard-indented">E iloagofie le tagata ua liua faamaoni ona e tāua ia te ia lona va feagai ai ma le Atua faapea ma mea faaleagaga ma le ola e faavavau. A’o fea o i ai se ekalesia o ekalesia tetele i ona po nei, tatou te maua i ai le agaga o le ola faapaiaina mo le Atua? O lo o tumau pea le lotovii ma le fiafia i le lalolagi o tagata ekalesia. O lo o faamalieina pea o latou mana’o uma e pei ona masani ai, latou te le o fia tau’aveina le satauro o Keriso pe fia mulimuli atu i le agamalu o Iesu. E leai se ese’esega o lo latou olaga i totonu o le ekalesia ma lo latou olaga i fafo o le ekalesia. Ua avea le ekalesia Kerisiano o se mea e ula i ai tagata le talitonu i le Atua ona o le toatele o ē ua tau’aveina na o le igoa a ua latou le iloa le Atua ma Lana upu moni. Toetoe lava leai se ekalesia e maua i ai le mana o le amioatua faamaoni. Ua tuli’esea le Atua i o latou loto ona o a latou koneseti ma tifaga, ma mea faafiafia; i o latou fale taugatā, faapea ma le tele o mea ua latou faalialiavale ai. Ua pupū le mafaufau i mea o le olaga nei - o fanua, o galuega, o mea tau tupe. A’o mea tau le ola e faavavau ua seāseā oo i <span type="pagebreak" id="calibre_link-441" title="390" class="pagebreak">[390]</span> ai se manatu i nei ekalesia.</p>
	<p class="standard-indented">E ui lava i le maulalo ua oo i ai le faatuatua ma le amioatua i le tele o nei ekalesia, o lo o i ai pea lava nisi o le fanau a le Atua i totonu o nei ekalesia. A’o lei tapunia le alofa tunoa ma liligiina mai le to’asa o le Atua i le lalolagi, o le a vaaia se toe faafouga o le olaga faaleagaga faamaoni i le fanau a le Atua, o se faafouga e lei vā’ai i ai le lalolagi talu mai aso o le au aposetolo. O le a liligiina ifo e le Atua Lona Agaga ma Lona mana i luga o Lana fanau. O le taimi lea o le a vavae’ese mai ai le toatele o i latou mai ekalesia ua le maua ai le alofa i le Atua ma Lana afioga, a ua na o le fiafia i le lalolagi. E toatele faife’au faapea ma tagata aulotu o le a latou talia ma le fiafia upu moni o le a folafolaina i lea taimi mo le sauniunia o tagata mo le toe afio mai o le Alii. O le a taumafai foi Satani e faalavelave i le faiga o lenei galuega. A’o lei oo mai le taimi e folafolaina ai nei fe’au, o le a faaosoina e le tiapolo le folafolaina o ni fe’au faafoliga ina ia faaseseina ai tagata. O le a taumafai Satani ina ia faia se mea e foliga mai ai ua liligiina mai le faamanuiaga faapitoa a le Atua i luga o ekalesia uma ua i lalo ifo o lona mana taufaasese. O le a vaaia i ia ekalesia se faagaioiga ua foliga mai o se toe faafouga faaleagaga. E afe ma afe o le a latou olioli ma alalaga ma fai mai ua faia mea tetele ma le maoa’e e le Atua mo i latou. Ua latou le iloa e ese le agaga ua pogai mai ai ia mea. O le a ofu mai Satani i ofu ma uiga faalelotu ina ia faigofie ai ona mulimuli atu le lalolagi Kerisiano uma ia te ia.</p>
	<p class="standard-indented">O le mea lava foi lea na vaaia i le tele o faagaioiga mo le toe faafouga i tausaga ua mavae. Na vaaia i nā polokalame mo le toe faafouga, le mana lava lea e tasi o le a vaaia foi i toe faafouga o le lumana’i. O le a faaalia ai mea fou ma mea ofoofogia e faatosina atu ai tagata; o le a fefiloi mai foi le mea moni ma le mea sese ina ia faigofie ai le au’iluma o le galuega taufaasese. Peitai, e le tatau ona faaseseina ai soo se tasi. E le faigata ona iloa le uiga moni o ia faagaioiga i le malamalama o le afioga a le Atua. Soo se mea e faatamala ai tagata i le molimau a le Tusi Paia, ma latou liliu ese ai i ana aoaoga manino, ma latou liliu ese ai i aoaoga latou te iloa tonu ai lo latou tulaga faaleagaga, ma fe’au ua a’oa’oina ai i latou ina ia latou fulitua i le lalolagi ma tetee i tuinanau o le tino, soo se mea tatou te molimauina ai nei uiga, o le a faigofie ona tatou iloa e lē mai le Atua lea mea. Ua fetalai mai Keriso: “Tou te iloa foi i latou i o latou fua”. Mataio 7:16. Afai tatou te mulimuli i le fetalaiga a Keriso, o le a faigofie ona tatou iloa e lē mai le Atua nei galuega.</p>
	<p class="standard-indented">Ua tuuina mai e le Atua aoaoga o Lana afioga e fai ma talitā e tetee atu ai i mea taufaasese a Satani. O le faatamala i nei aoaoga ua tatala atu ai e le au Kerisiano le faitoto’a ua ofi mai ai mea leaga e tele ua salalau i le lautele o le lalolagi Kerisiano i nei ona po. Ua toetoe lava mou ese atu ma mafaufau o tagata le tāua o le tulafono a le Atua. Ua sese le toatele i le mata’upu o le liuga moni ma le ola faapaiaina, ona o le sese o lo latou <span type="pagebreak" id="calibre_link-442" title="391" class="pagebreak">[391]</span> malamalama’aga e uiga i le tulafono a le Atua. O le mea ua sosoo mai ai o le pa’ū o le tapulaa o le amioatua i totonu o le ekalesia. O le pogai tonu lava lenei o le lē vaaia o le Agaga o le Atua atoa ma Lona mana i le tele o polokalame mo le toe faafouga i ona po nei.</p>
	<p class="standard-indented">E toatele tagata amioatua i ekalesia eseese ua latou ioe ma inoino i le tulaga leaga ua oo i ai le tele o ekalesia. Fai mai se tasi o i latou e suafa ia Eteuati Paka: “O le tasi o pogai o lenei tulaga lē manuia, o le faatamala lea o le vasega o faife’au latou te faamalosia le tausiga o le tulafono a le Atua. Na masani ona faamamafa i lauga a faife’au i tausaga ua mavae le tāua o le tulafono. Na masani ona latou fai mai o le tulafono o le ata manino lea o le amio a le Atua. Na masani foi ona latou fai mai o se tagata e lē fiafia i le tulafono, e lē fiafia foi i le talalelei - auā o le tulafono ma le talalelei ua pei o se fā’ata ua faailoa mai ai le amio a le Atua. Peitai ua lē tāua ia i latou le tulafono. O lea sese e i’u atu ai i le isi sese - o le sese lea o le manatu māmā i le agasala. O ē tāua ia i latou le tulafono, ua latou lagona le leaga o le agasala. O ē manatu māmā i le tulafono a le Atua, ua latou manatu māmā foi i le agasala.</p>
	<p class="standard-indented">“O le isi sese e masani ona ō faatasi ma sese ua ta’ua i luga, o le sese lea o le manatu māmā i le amiotonu a le Atua. Ua fai ma masani a le toatele o faife’au lo latou faa’ese’esea o le amiotonu a le Atua ma Lona alofa tunoa. Ua latou faatete’aina mea ua uma ona tuufaatasia e le Atua. O se mea lelei ea po o se mea leaga le tulafono a le Atua? O le mea lelei. O lona uiga o se mea lelei foi le amiotonu a le Atua, auā o le amiotonu a le Atua o le faataunuuina lea o le tulafono. O le manatu māmā i le tulafono ma le amiotonu a le Atua, o le a fanau mai ai le manatu māmā i le agasala ma le le usitai. O le mea e sosoo ai o le manatu māmā i le alofa tunoa o le Atua - le alofa tunoa lea e maua ai le togiola mo le agasala”. O le a faapena ona faaleaogāina le talalelei i mafaufau o tagata, ma o le a le pine ae latou lafoa’ia le Tusi Paia atoa.</p>
	<p class="standard-indented">E toatele faife’au ua latou fai mai ua sōloia e Keriso le tulafono e ala i Lona maliu, ma ua sa’oloto ai nei le tagata e fai lana faitalia. Fai mai nisi o ia faife’au o le tulafono o se avega mamafa, ma ua latou faatusatusa lea amo mamafa i le sa’olotoga ua latou fai mai e maua i le talalelei.</p>
	<p class="standard-indented">Peitai e lei manatu faapena le au aposetolo i le tulafono a le Atua. Fai mai Tavita: “Ou te savali foi i le sa’olotoga, auā ua ou sa’ili i Au poloa’iga”. Salamo 119:45. Na faaigoa e le aposetolo o Iakopo poloa’iga e sefulu o le “tulafono faatupu” po o le tulafono silisili. Iakopo 2:8; 1:25. E 50 tausaga talu ona maliu Keriso ae tusia loa e Ioane i le Faaaliga upu nei e faatatau i le tulafono. Fai mai Ioane: “Amuia i latou o e faia ana poloa’iga, ina ia taga ia i latou le laau o le ola, ma ia latou ulu atu i le aai i ona faitoto’a”. Faaaliga 22:14.</p>
	<p class="standard-indented">E leai se mea e faavae ai le manatu faapea ua sōloia e Keriso le tulafono e ala i Lona maliu. Ana mafai ona sōloia pe suia le tulafono, <span type="pagebreak" id="calibre_link-443" title="392" class="pagebreak">[392]</span> semanū e le mana’omia le maliu o Keriso e lavea’i ai le tagata mai le faasalaga o le tulafono. E lei sōloia le tulafono i le maliu o Keriso; o le maliu o Keriso ua fai ma molimau e faailoa mai ai e le mafai ona sōloia le tulafono. Na sau le Atalii o le tagata Na te faamamaluina ma ta’uleleia le tulafono. Isaia 42:21. Na fetalai mai Iesu: ” Aua ne’i outou manatu ua ou sau e tatalaina le tulafono po o le au perofeta”. “E mavae atu le lagi ma le lalolagi ae le mavae atu lava se iota po o sina fasi mata’itusi o le tulafono”. Mataio 5:17, 18. O Keriso lava foi na fetalai mai: “Ou te fiafia e fai lou finagalo; o lo o i totonu lava ia te a’u lau tulafono”. Salamo 40:8.</p>
	<p class="standard-indented">E le masuia le tulafono a le Atua; o le natura lena o Lana tulafono. E le mafai ona liua le tulafono, ona o le faaaliga vaaia lava lea o le finagalo ma le amio a le Atua, o le na tusia le tulafono. O le Atua o le alofa lava Ia; o Lana tulafono foi o le alofa lava lea. O le alofa i le Atua ma le alofa i tagata, o poutū malolosi ia e lua ua fai ma faavae o le tulafono. “O le alofa o le atoatoa lea o le tulafono.” Roma 13:10. O le Atua e amiotonu ma faamaoni - o uiga foi ia o Lana tulafono. Fai mai le faisalamo: “E faamaoni Lau tulafono”, “e amiotonu au poloa’iga uma”. Salamo 119:142, 172. A ua fai mai Paulo: “E paia lava le tulafono, ma le poloa’iga e paia, e tonu, ma ua lelei”. Roma 7:12. O le tulafono o le faaaliga lea o le finagalo o le Atua, ma e pei lava ona tumau e faavavau le Atua, e faapena foi ona tumau e faavavau Lona finagalo ua faaalia mai i Lana tulafono.</p>
	<p class="standard-indented">O le faia o le faaleleiga i le va o tagata ma le Atua, ma le a’oa’oina o tagata ina ia ola e tusa ai ma le tulafono a le Atua, o le galuega lea a le talalelei. Na faia le tagata i le faatusa o le Atua i le amataga. Sa leai se nota pa’ulua i le va o le tagata ma le tulafono, auā na tusia le tulafono i lona loto. Peitai o le agasala ua masae ai le feagaiga i le va o le tagata ma le Atua. Ua le toe vaaia i le tagata le amiotonu a le Atua. Ua fouvale nei le tagata i le tulafono a le Atua. “Auā e tetee i le Atua le loto o le tagata amioleaga, auā e le usiusitai i le tulafono a le Atua, e le mafai foi ona usitai i ai”. Roma 8:7. Peitai, “ua faapea lava ona alofa mai o le Atua i le lalolagi, ua ia aumaia ai Lona Alo e toatasi”, ina ia mafai ai ona faia le leleiga i le va o le tagata ma le Atua. O le amiotonu a Keriso e mafai ai ona toe lelei le tagata ma le na faia o ia. E ao ona faafouina lona loto e ala i le alofa o le Atua; e ao ona maua e ia se ola fou mai lugā. O le mea lea ua ta’ua o le toe fanaufouina, ma e le sao atu se tasi i le malo o le Atua e aunoa ma lenei liuga.</p>
	<p class="standard-indented">O le lagona e le tagata o le leaga o lana agasala, o le laasaga muamua lea aga’i i le leleiga ma le Atua. “O le agasala o le soliga lea o le tulafono.” “Auā o le tulafono e iloa lelei ai le agasala”. 1loane 3:4; Roma 3:20. E le iloa e le tagata lana agasala seiloga ua faatusatusa lona olaga ma le fua a le Atua e fua a’i le amiotonu. O le tulafono o le fā’ata lea e iloa ai e le tagata mea le atoatoa o lana amio; o le fā’ata foi e iloa ai e le tagata le amiotonu atoatoa a le Atua. <span type="pagebreak" id="calibre_link-444" title="393" class="pagebreak">[393]</span> </p>
	<p class="standard-indented">E faaiioa mai e le tulafono i le tagata lana agasala, ae le fo’ia e le tulafono le agasala. Ua folafola mai e le tulafono le ola mo ē usitai, a’o le oti mo ē solitulafono. Ua na o le talalelei a Keriso e mafai ai ona sa’oloto le tagata mai le palapalā ma le faasalaga o le agasala. E ao i le tagata ona salamō ona o le tulafono a le Atua ua ia solia; e ao foi ona ia faatuatua ia Keriso ua avea o lana taulaga ma le togiola o lana agasala. E faapena ona maua e ia le faamagaloga o ana agasala ua fai, ma maua ai e ia se vaega o le amiotonu a le Atua. Ua avea nei o ia o se atalii o le Atua.</p>
	<p class="standard-indented">O lona uiga ea la ua maua nei e le tagata le sa’olotoga na te solia ai le tulafono a le Atua? Fai mai Paulo: “O lenei, e faaleaoga ea e i tatou le tulafono i le faatuatua? ’Aua nei faapea, a ua tatou faatumauina ai le tulafono”. Roma 3:31. “O i tatou ua oti i la le agasala, pe faapefea ona tatou ola pea i ai?” Roma 6:2. Fai mai Ioane, “O lo tatou tausia o poloa’iga a le Atua, o lo tatou alofa lena i le Atua; e lē mamafa foi ana poloa’iga”. 1 Ioane 5:3- O le toe fanaufouina, o le laasaga lea e mafai ai ona ō gatasitasi le loto o le tagata ma le finagalo o le Atua, faapea ma Lana tulafono. A faia loa lenei liuga i le tagata agasala, ua laa ese loa o ia mai le oti i le ola, ua laa ese atu o ia mai le agasala i le olaga faapaiaina, ua laa ese o ia mai le soliga o le tulafono ma le fouvale, ae amatalia se olaga usitai ma le faamaoni. Ua muta le olaga tuai na vavamamao ai le tagata ma le Atua, a ua amatalia le olaga fou o le leleiga, ma le faatuatua, ma le alofa. Ona faataunuuina ai lea ia i tatou o le amiotonu o le tulafono, ona ua tatou savavali i la le agaga ae le o le tino. Roma 8:4. Ona faapea ifo ai lea o lea tagata: “Ua alu lo’u loto i lau tulafono; ua alu i ai lo’u loto i le aso atoa”. Salamo 119:97.</p>
	<p class="standard-indented">“E sao ma atoatoa le tulafono a Ieova, e toe faafouina ai le agaga”. Salamo 19:7. A aunoa ma le tulafono, e leai se auala e mafai ai e le tagata ona malamalama i le paia ma le amiotonu ma le mamā o le Atua. E le mafai foi e le tagata e aunoa ma le tulafono ona iloa lona lava palapalā ma lona leaga. A aunoa ma le tulafono e le lagona e le tagata le leaga o lana agasala; na te le lagona foi se fia salamō. Afai e le lagona e tagata le leaga o a latou agasala ma lo latou solia o le tulafono a le Atua, o le a latou le lagona foi so latou mana’oga o le toto togiola o Keriso. Ona latou talia lea o le faamoemoega mo le faaolataga ae aunoa ma se liuga o le loto po o se faafouina o le olaga. Ona faapena lea ona toatele o tagata e lolofi mai i le ekalesia, a ua liua na o le pa’u.</p>
	<p class="standard-indented">E tele aoaoga sese e faatatau i le amiotonu ma le ola faapaiaina ua o faatasi ma polokalame mo le toe faafouga faaleagaga i ona po nei. O nei aoaoga sese ua tutupu mai talu ai le teena o le tulafono a le Atua po o le faatamala foi i ai. E toatele ua latou fia faalogo i nei aoaoga sese, ma o le mea lea e ao ai ona ta’uina atu i tagata le mea sa’o ua fai mai ai le Tusi Paia e uiga i lenei mata’upu.</p>
	<p class="standard-indented">O le olaga faapaiaina moni o se aoaoga lea a le Tusi Paia. Fai mai <span type="pagebreak" id="calibre_link-445" title="394" class="pagebreak">[394]</span> Paulo i lana tusi i le ekalesia i Tesalonia: “O le finagalo foi lenei o le Atua, ia faapaiaina outou”. “Ia atoatoa ona faapaiaina o outou e le Atua e Ona le manuia”. 1 Tesalonia 4:3; 5:23. Ua manino le aoaoga a le Tusi Paia e faatatau i le mea e ta’u o le olaga faapaiaina, atoa ma le auala e maua ai e le tagata le ola faapaiaina. Fai mai upu o le tatalo a Iesu mo Lona au soo: “Ia E faapaiaina i latou i Lau upu moni, o Lau afioga o le upu moni lea”. Ioane 17:17. Na a’oa’oina e Paulo le au faatuatua ina ia faapaiaina i latou e le Agaga Paia. Roma 15:16. O le a le galuega a le Agaga Paia? Na fetalai Iesu i le au soo ma faapea atu: “Ae a maliu mai o Ia o le Agaga lea e tupu mai ai le upu moni, e ta’ita’i e Ia ia te outou i upu moni uma”. Ioane 16:13. Fai mai le faisalamo: “O Lau tulafono o le upu moni lea”. Ua a’oa’oina mai e le Agaga o le Atua faapea ma Lana afioga faavae autū o le amiotonu e pei ona i ai i totonu o Lana tulafono. O le tulafono a le Atua e paia, ma amiotonu, ma lelei - o le ata manino lava lea o le atoatoa o le amio a le Atua. O lona uiga o le tagata e faavaeina lana amio i luga o le usiusitai i le tulafono a le Atua, o le a faapena foi ona maua e lea tagata le paia ma le amiotonu a le Atua ma Lana tulafono. Na faapena ona maua e Keriso se soifuaga paia ma le amiotonu. Na fetalai mai Iesu: “Ua ou tausia poloa’iga a lo’u Tamā”. “Ou te faia pea lava mea e fiafia mai ai o Ia”. Ioane 15:10; 8:29. Ua valaauina soo o Keriso ina ia latou pei o Ia. Ua valaauina i latou ina ia latou savavali e tusa ai ma Lana tulafono paia, e ala i le mana ma le fesoasoani mai o le Atua. O le amiotonu lena ma le olaga faapaiaina e tusa ai ma le aoaoga a le Tusi Paia.</p>
	<p class="standard-indented">Ua na o le faatuatua ia Keriso atoa ma le mana o le Agaga o le Atua e mafai ai ona faatinoina lenei galuega. Fai mai le aoaoga a Paulo i le au Kerisiano: “Ia outou galulue a’ia’i ma le mata’u atoa ma le gatete, ina ia faaolaina outou. Auā o lo o galue le Atua i totonu ia te outou mo le faataunuuina o Lona finagalo alofa”. Filipi 2:12, 13 E faaosoosoina le Kerisiano; peitai o le a le mālōlō o ia i le faiga o le taua e tetee atu ai i le agasala. O inei e mana’omia ai le fesoasoani a Keriso. O le a tutū faatasi le malosi o le Atua ma le vaivai o le tagata. Ona alaga atu ai lea o le tagata i upu nei: “Faafetai i le Atua, o le na te foa’iina mai le manumalo ia te i tatou talu lo tatou Alii o Iesu Keriso”. 1 Korinito 15:57.</p>
	<p class="standard-indented">E laalaa i luma le galuega o le ola faapaiaina e pei ona ta’u manino mai e le Tusi Paia. O le taimi o le liuga e maua ai e le tagata agasala le faamagaloga ma le mapusaga o lona loto talu ai le toto togiola o Keriso. O le amataga lena o le olaga faa-Kerisiano. Ona sosoo loa lea ma lona tuputupu a’e i le olaga faapaiaina ina ia oo atu ai i le atoatoa o Keriso. Fai mai le aposetolo o Paulo: “Ae tasi le mea ou te faia: Ou te faagalogalo i mea ua tuana’i; ou te momoe punoua’i i mea o lumana’i; ou te tausisi atu i le faailoga, ia maua ai le taui na valaauina ai a’u mai lugā e le Atua ia Keriso Iesu”. Filipi 3:13, 14. Ua a’oa’o mai e Peteru laasaga tatou te maua ai le olaga faapaiaina e tusa ai ma le aoaoga a le Tusi Paia. Fai mai Peteru: <span type="pagebreak" id="calibre_link-446" title="395" class="pagebreak">[395]</span> “O le mea lea ia outou matuā faamalosi ai lava, ina ia faaopoopoina le amio lelei i lo outou faatuatua, ia faaopoopo foi le poto i le amio lelei, ia faaopoopo foi le lē gaoiā i le poto, ma ia faaopoopo le onosai i le lē gaoiā, o le amioatua foi i le onosai, ia faaopoopo foi le alofa i le au uso i le amioatua, o le alofa foi i le alofa i le au uso. Auā pe a maua e outou ia mea ma ua faateleina, ona avea ai lea o outou ma ē ua lē paiē, a’o ē fua mai le iloa lelei o lo tatou Alii o Iesu Keriso ...ia faamauina lo outou filifilia, auā pe a outou faia ia mea, tou te lē i’uvale lava”. 2 Peteru 1:5-10.</p>
	<p class="standard-indented">E loto maulalo ma agamalu i latou o ē ua latou maua le ola faapaiaina faamaoni. Ua latou pei o Mose ona ua latou vaai i le mata’utia ma le matalasi o le paia o le Atua, ona latou tepa ifo lea i le eleelea ma le lē tusa ai o latou olaga.</p>
	<p class="standard-indented">Ua avea Tanielu o se faaa’oa’o o le olaga faapaiaina faamaoni. Na umi le soifua o Tanielu, o se soifuaga na faaalu e auauna atu ai mo lona Matai. O ia o se tagata na alofagia tele e le lagi. Tanielu 10:11. Peitai e lei faapea mai Tanielu o ia o se tagata ua paia ma mamā. Na faatutusa e Tanielu ia lava ma nisi e aupito amioleaga o le nuu o Isaraelu, a’o ia ole atu i luma o le Atua mo lona nuu. Fai mai lana tatalo: “Auā matou te le avatua la matou ’ai’oiga i ou luma ona o a matou amiotonu, a’o lou alofa tele:. “Ua matou agasala, ua matou amioleaga”. Fai mai lana tala: “O lo o o’u tautala atu ma tatalo, ma ta’uta’u atu a’u agasala ma le agasala a lo’u nuu o Isaraelu”. Tanielu 9:18, 15, 20.</p>
	<p class="standard-indented">O ē ua ola faapaiaina e lē mitavale ma fai mai ua leai sa latou agasala. Ua latou faamaulalo ia i latou lava ona ua latou lagona o a latou agasala na puapuagatia ma maliu ai le Alo o le Atua. O ē ola faatasi ma Keriso latou te iloa manino le vaivai ma le agasala o le tagata. Ua latou iloa foi e leai so latou faamoemoe pe a aunoa ma le amiotonu a le Faalola.</p>
	<p class="standard-indented">O ē ua ola faapaiaina e lē mitavale ma fai mai ua leai sa latou agasala. Ua latou faamaulalo ia i latou lava ona ua latou lagona o a latou agasala na puapuagatia ma maliu ai le Alo o le Atua. O ē ola faatasi ma Keriso latou te iloa manino le vaivai ma le agasala o le tagata. Ua latou iloa foi e leai so latou faamoemoe pe a aunoa ma le amiotonu a le Faaola.</p>
	<p class="standard-indented">O le ola faapaiaina lea ua taatele i le lalolagi Kerisiano i ona po nei, e ō faatasi ma le agaga lotovii, le agaga e sii a’e ai e le tagata ia lava. E le gata i lea ae ō faatasi foi ma le manatu māmā i le tulafono a le Atua. E le faapena se aoaoga a le Tusi Paia. Ua latou fai mai o le ola faapaiaina o se mea e tupu i ni nai minute. Tau lava o le faatuatua, ona e maua loa lea o le amiotonu atoatoa. Tau lava o lou talitonu, ona e maua uma lea o le faamanuiaga. E leai ma se isi lava mea e te toe popole i ai. Ae le gata i lea ua latou fai mai ua sa’oloto le au Kerisiano mai le tausiga o poloa’iga a le Atua. ’Ae mafai faapefea e tagata ona latou maua le amiotonu ma le paia e tusa ai ma le finagalo o le Atua ma Lana amio, pe a aunoa ma le usitai i le tulafono lea ua avea ma faaaliga vaaia o le natura o le Atua faapea ma <span type="pagebreak" id="calibre_link-447" title="396" class="pagebreak">[396]</span> Lona finagalo?</p>
	<p class="standard-indented">Ua salalau ma lauiloa ma mana’omia e tagata le aoaoga o le “faatuatuatau lava o le faatuatua”, ona e manana’o tagata i se olaga faa- Kerisiano faigofie, se olaga e le maua ai ni mea faigata e pei o le tausiga o le tulafono, se olaga e le fulitua ai i mea faafiafia ma mea valea o le lalolagi. Peitai, o le ā le aoaoga a le Tusi Paia? Fai mai le aposetolo o Iakopo: “O’u uso e, se a le aogā pe a fai mai se tasi ua ia te ia le faatuatua, ae le ia te ia galuega? E mafai e le faatuatua ona faaola ia te ia? Le tagata valea e, e te le fia iloa ea ua mate lava le faatuatua pe a leai ni galuega? E lei ta’uamiotonuina ea lo tatou tamā o Aperaamo i galuega ina ua avatu e ia Isaako lona atalii i luga o le fata faitaulaga? E te le iloa ea, ua galulue faatasi le faatuatua ma ana galuega, o galuega foi ua atoatoa ai le faatuatua? O lenei, ua outou iloa ua ta’uamiotonuina le tagata i galuega, ae le na o le faatuatua”. Iakopo 2:14-24.</p>
	<p class="standard-indented">Ua tetee le molimau o le afioga a le Atua i lenei aoaoga sese o le faatuatua e aunoa ma galuega. O le tagata e fai mai ua ia te ia le alofa tunoa o le Atua, a ua le faataunuuina e ia mea e ao ona faia e maua ai le alofa tunoa, e le o i lea tagata le faatuatua moni, a’o le mea faafoliga. O le faatuatua moni e faavae i luga o folafolaga ma faatonuga a le Tusi Paia.</p>
	<p class="standard-indented">’Aua ne’i sese se tasi i le manatu faapea e mafai lava ona latou maua le amiotonu ma le olaga paia a’o latou solia ma le iloa se tasi o poloa’iga a le Atua. O le faia o se agasala ma le iloa, o le mea lea o le a tapunia ai le si’ufofoga o le Agaga o le Atua ma i’u ai ina motu ese lea tagata ma le Atua. “O le agasala o le solia lea o le tulafono.” ’Ai se tasi e faia le agasala po o le soli i le tulafono a le Atua, e lei vaai lea tagata i le Atua; e le iloa foi e lea tagata le Atua. 1 Ioane 3:6. E ui lava ua faamamafa mai e Ioane le alofa o le Atua i lana tusi, peitai ua ia faailoa mai foi le uiga moni o i latou o ē ua fai mai ua latou ola i se olaga faapaiaina a ua latou faia pea le soliga o le tulafono a le Atua. Fai mai Ioane: “O se faapea mai ua ou iloa o Ia, ae le tausi i Ana poloa’iga, o le pepelo lava lea; e le o i totonu ia te ia le upu moni. A’o le tausi i Lana afioga, e moni ua atoatoa le alofa i le Atua i totonu ia te ia”. 1 Ioane 2:4, 5. O le mea lava lenei e iloa lelei ai le faamaoni po o le pepelo foi o le tagata. E le mafai ona tatou ta’ua se tasi ua amiotonu po ua ola faapaiaina sei vagana ua tuuina lea tagata i le fua faatautau a le Atua, o le fua le sese lea e tasi a le Atua i le lagi faapea ma le lalolagi e fua a’i le amiotonu. A le lagona e tagata le tāua o le tulafono a le Atua, afai latou te manatu māmā i poloa’iga a le Atua, afai latou te solia se poloa’iga e sili ona itiiti o ia poloa’iga uma, ma latou a’oa’o tagata ina ia latou faia faapena, e le taulia i latou i le silafaga a le lagi. Tatou te iloa ai foi e leai se faavae o a latou faamatalaga.</p>
	<p class="standard-indented">Soo se tasi foi e fai mai e leai sana agasala, o le faamaoniga lava lea e iloa ai e le iloa e lea tagata le mea e ta’u o le faamaoni po o le amiotonu. Ua mafua ona fai mai o lea tagata e leai sana agasala, ona o lona le iloa o <span type="pagebreak" id="calibre_link-448" title="397" class="pagebreak">[397]</span> le silisili ese o le amiotonu ma le paia ma le mamā o le Atua. E le iloa foi e lea tagata le tapulaa e ao ona ausia e tagata ina ia tusa ai ma le finagalo o le Atua. Ua mafua ona fai mai lea tagata e leai sana agasala ona o lona pogisa e uiga i le maoa’e ma le matalasi o le amio mamā a Keriso; ua tauaso foi ona mata i le leaga ma le matagā o le agasala. O le mamao ese o le tagata mai a Keriso, o le tele foi lea o lona pouliuli e uiga i le tulafono ma le amiotonu a le Atua, o le atili ai foi lea o lona manatu ua amiotonu o ia.</p>
	<p class="standard-indented">O le amiotonu po o le ola faapaiaina e pei ona ua a’oa’oina mai i le Tusi Paia, e aofia ai le tagata atoa - e aofia ai lona mafaufau ma lona tino ma lona loto atoa. Na tusi atu Paulo i tagata Tesalonia ina ia tausia o latou “agaga atoa uma, i le ma le loto, atoa ma le tino ia le mata’uleagaina i le afio mai o lo tatou Alii o Iesu Keriso”. 1 Tesalonia 5:23. O Paulo foi na fai mai: “Ou te ’ai’oi atu ia te outou, ona o le alofa mutimutivale o le Atua, ia outou tuuina atu o outou tino i le Atua o le taulaga ola, ma le paia, ma le mālie”. Roma 12:1. E leai se manu na avatua e fai ma taulaga i le Atua i Isaraelu anamua, e aunoa ma le su’esu’eina faalelei. A maua se mea faaletonu i le tino o le manu ua avatu e fai ma taulaga, e le talia lea manu, auā na fetalai mai le Atua ia avatua taulaga e le pōnā. Ua faapena foi ona faatonuina le au Kerisiano ina ia tuuina atu o latou tino o se “taulaga ola ma le paia i le Atua”. O lona uiga e ao ona tausia ma le faaeteete o latou tino ma mafaufau mo le Atua. Soo se mea e oo ai le vaivai i le tino po o le mafaufau, o mea ia o le a le atoatoa ai le tautua a le tagata i lona Atua. O le a faafiafiaina ea le finagalo o le Atua i se mea faaletonu tatou te ofoina atu mo Ia? Na fetalai mai Keriso: “Ia e alofa atu i le Alii lou Atua ma lou loto atoa”. O ē alolofa i le Atua ma o latou loto atoa o le a latou avatua le vaega sili o lo latou olaga e tautua atu ai i le Atua. O le a latou sa’ili’ili foi i auala latou te tausia ai tulafono o le soifua maloloina, ina ia faaleleia atili ai lo latou tautuaina o Lona finagalo. Latou te le gaua’igofie i faaosoosoga i mea’ai, po o tu’inanauga o le tino, po o se tasi mea o le a vaivai ai pe eleelea ai le taulaga ua latou ofoina atu i lo latou Tama i le lagi.</p>
	<p class="standard-indented">Fai mai Peteru: “Ia mamao outou ma tu’inanau o le tino, o mea ia e tau ma le Agaga”. 1 Peteru 2:11. Soo se taimi e faamalieina ai le tu’inanau o le tino, o le atili pe foi lea o le mafaufau faapea ma le ola faaleagaga, ma o le a atili faigata ai ona lagona e lea tagata le musumusuga a le Agaga o le Atua i lona loto. Fai mai Paulo i lana tusi i tagata Korinito: “Ia tatou faamamā ia te i tatou i mea uma e leaga ai le tino atoa ma le agaga, ia faa’atoatoaina lo outou faapaiaina i le mata’u i le Atua”. 2 Korinito 7:1. Ua ta’ua foi e Paulo le faatatau lelei, o se tasi o fua o le Agaga, e pei o le alofa, olioli, filemu, onosa’i, mataalofa, agalelei, faamaoni, ma le agamalu. Kalatia 5:22, 23.</p>
	<p class="standard-indented">E ui lava i le tele o nei aoaoga a le Tusi Paia, e afe ma afe le au <span type="pagebreak" id="calibre_link-449" title="398" class="pagebreak">[398]</span> Kerisiano o lo o latou faaleagaina o latou tino ma lo latou malosi ona o tupe po o le ifo atu i teuga faaonaponei. E afe ma afe o lo o latou faaleagaina o latou tino e ala i lo latou soona aai; e ala i lo latou faaaogaina o le ava malosi ua faaleagaina ai le mafaufau; e ala i lo latou faia o tu’inanau ua faasāina. Ua lē faia e le ekalesia se a’oa’iga o nei mea, a ua latou faamalosia atili nisi o nei agasala e ala i lo latou aapa atu i faagaioiga e faaosofia ai le lē faifaatatau lelei ma le matape’ape’a, e fai ai su’ega tupe a le ekalesia. E le o le alofa i le Atua ua latou avea ai nei tupe i le ekalesia, a’o le faamalieina o mana’o o le tino. Ana ulufale Iesu i falesa ma malumalu i nei ona po, ma silasila atu ai o Ia i faiga’ai ma mea ua faatau ai ona o le igoa o le lotu, faamata Na te lē tutulia i fafo ma le malumalu i latou uma ua latou faaeleelea mea paia?</p>
	<p class="standard-indented">Fai mai le aposetolo o Iakopo o le uiga muamua lava o le poto mai lugā o le mama. Ana fetaui le aposetolo ma i latou ua latou tau’aveina le suafa paia o Iesu i laugutu ua eleelea i le tapaa, o ē ua namuleaga la latou mānava i le nanamu o le tapaa, o ē ua latou faaleagaina le ’ea a le Atua ma ua latou faamalosia isi i o latou tafatafa latou te mānavaina lea mea ’oona, ’ana fetaia’i le aposetolo ma i latou ua faia lea amio ua lē talafeagai ma le uiga mama o le talalelei, faamata na te le faia se a’oa’iga o lenei amio? Faamata na te lē faaigoaina lea mea o se amio eleelea, o se tu’inanauga o le tino, o se mea a le tiapolo? E toatele ē ua nofopologa i le tapaa, a ua latou fai mai ua latou maua le olaga faapaiaina atoatoa, ma ua latou ta’u mai lo latou faamoemoe mo le lagi. Peitai ua manino le upu o le afioga a le Atua ua faapea mai: “E lē sao atu lava i ai se mea leaga e tasi”. Faaaliga 21:27.</p>
	<p class="standard-indented">“Tou te le iloa ea, o lo outou tino o le malumalu lea o le Agaga Paia ua totonu ia te outou, ua outou maua mai le Atua? E lē āiā foi outou ia te outou, auā ua faatauina outou i le tau. O lenei, ia outou vivii atu i le Atua i o outou tino ma o outou agaga, o mea a le Atua ia”. IKorinito 6:19, 20. O le tagata ua na iloa o lona tino o le malumalu o le Atua, e lē nofo pologa i lalo ifo o se amio e faaleagaina ai lona ola maloloina. Ua ia lagona o lona malosi ma lona tino atoa o mea ia a Keriso o lē na faatauina O ia i Lona toto paia. O lona faamaimauina o nei mea, o le agasala lava lea i le Atua. E tele naunau se tupe ua faamaimauina e le au Kerisiano i mea lē aogā ma mea e faaleagaina ai o latou tino, ae o lo o fano le afe ma afe o agaga i lo latou fia maua o le upu o le ola. Ua latou fāōa sefulua’i ma taulaga a le Atua, ma ua latou faamūina ia mea i luga o le fata faitaulaga o tu’inanau o le tino. Ua sili atu le tele o mea ua latou faamūina i luga o lea fata faitaulaga i lo mea ua latou foa’iina mo e matitiva ma le faalauteleina o le talalelei. Maimau pe ana ola faapaiaina le au Kerisiano uma. Semanū ua tuuina atu a latou ’oa i le faleteu’oa a le Atua ae lē o le faamaimauina i mea lē aogā o le lalolagi ma mea e faaleagaina ai o latou tino; semanū ua faia e Kerisiano se faaa’oa’oga lelei i lo latou lē <span type="pagebreak" id="calibre_link-450" title="399" class="pagebreak">[399]</span> faamalieina o o latou mana’o, atoa ma le faifaatatau lelei. Semanū ua avea I latou o le malamalama o le lalolagi.</p>
	<p class="standard-indented">Ua pulea le lalolagi i mana’o ma tu’inanau o le tino. Ua pulea tagata i tu’inanau o le tino, o tu’inanau o mata, ma le faalialia o lenei olaga. Peitai ua oo mai i soo moni o Keriso se valaau paia ua faapea mai: “Ia outou o ese mai ia te i latou ma ia vavae ese, ua fetalai mai ai le Alii; ma ’aua ne’i papa’i atu i se mea leaga”. Ua tatou iloa e ala i le malamalama o le Tusi Paia e lē faamaoni se tasi ua fai mai ua ola o ia i se olaga faapaiaina se’ia vagana ua ia lafoa’i i le faamalieina o tu’inanau uma o le lalolagi.</p>
	<p class="standard-indented">O ē usiusitai i le valaau ’ina ia ō ese mai le lalolagi ma ’aua nei papa’i atu i se mea leaga, ua avatu ia i latou le folafolaga lenei a le Atua: “Ona ou talia ai lea o outou. E fai foi a’u mo outou Tamā, e fai foi outou mo’u atalii ma o’u afafine, ua fetalai mai ai le Alii e Ona le malosi uma lava”. 2 Korinito 6:17, 18. O le tiute o Kerisiano taitoatasi lo latou ola tamao’aiga i mea faaleagaga. Ua fetalai mai Iesu: “O a’u o le malamalama o le lalolagi. O lē mulimuli mai ia te a’u, e lē savali o ia i le pouliuli ae ia te ia le malamalama o le ola”. Ioane 8:12. “A’o le ala o ē amiotonu, e tusa ia ma le malamalama o le ao, o lo o tupu pea lona malamalama e oo i le tutonu o le la”. Faata’oto 4:18. O laasaga uma e faia i le usiusitai ma le faatuatua, e latalata atili atu ai le tagata i le Malamalama o le lalolagi. Ua sulugia auauna a le Atua i ave o le La o le Amiotonu; e ao ona latou faasusulu atu le malamalama ua latou maua. Ua ta’u mai e le masina ia i tatou ua maua e ia lona malamalama mai le malamalama tele o le la. E ao ona faapena le au Kerisiano ona latou faailoa atu i le lalolagi o lo o i ai le Atua i le nofoalii o le atulaulau uma, o lē e ao ona tatou avatu i ai le viiga, ma e ao foi ona tatou faata’ita’i i ai. E ao ona vaaia fua o le Agaga, faapea ma le paia ma le mamā o Lana amiotonu ia i latou ua avea o Ana molimau.</p>
	<p class="standard-indented">Ua faailoa mai e Paulo i lana tusi i tagata Kolose le tamao’aiga o faamanuiaga e maua e le fanau a le Atua. Fai mai Paulo: “Ma te ’ai’oi atu foi ina ia atoatoa ona outou iloa lelei o Lona finagalo, i le poto uma atoa ma le mafaufau faaleagaga. Ia outou savavali e tusa ma le Alii ina ia fiafia mai o Ia ia te outou i mea uma, ma ia outou fua mai galuega lelei uma lava, ma ia tupu pea lo outou iloa lelei o le Atua. Ia faamalosia outou i le malosi uma lava, e tusa ma lona malosi silisili, ina ia outou maua ai le onosa’i ma le fiafia”. Kolose 1:9-11.</p>
	<p class="standard-indented">Na tusi atu foi Paulo i le ekalesia i Efeso ma ta’u atu i ai lona faanaunauga ina ia latou malamalama i le tele o avanoa ua tuuina mai e le Atua i le au Kerisiano. Na ia faamatalaina atu ia i latou le mana tele faaleagaga faapea ma le poto ua ofoina mai ia i latou o ē ua ta’ua o atalii ma afafine o le Silisili Ese. Ua latou maua foi le avanoa e faamalosia ai i latou i le mana o le Agaga o le Atua, ina ia maua’a ma faatumauina ai i latou i le alofa; ma mafai ai ona latou malamalama faatasi ma le au paia, i le lautele, ma le umi ma le loloto ma le maualuga o le alofa o Keriso, le <span type="pagebreak" id="calibre_link-451" title="400" class="pagebreak">[400]</span> alofa e le mafaamatalatalaina. Peitai o le avanoa sili na ta’ua e Paulo o le avanoa lea ua maua e le au Kerisiano e mafai ai ona faatumulia i latou i le mana o le Atua, atoa ma Ana faamanuiaga uma. Efeso 3:16-19.</p>
	<p class="standard-indented">Ua faaalia mai e Paulo i inei le maualuga e mafai ona tatou oo i ai e ala i le faatuatua i folafolaga a lo tatou Tama faalelagi pe a tatou faia Lona finagalo. Ua matala mai ia i tatou le faitoto’a i le nofoalii o le Silisili Ese e ala i le amiotonu ma le maliu o Keriso. E pei lava ona le taofia e le Atua Lona Alo e toatasi, a ua foa’iina mai o Ia e Ia mo i tatou, ua faapena foi ona finagalo o Ia ina ia foa’ifuaina mai mea uma mo i tatou. Roma 8:32. Na tuuina atu e le Tamā le atoatoa o Lona Agaga i Lona Alo. E mafai foi ona tatou maua le atoatoa o le Agaga o le Atua. Na fetalai mai Iesu: “Afai e iloa e tagata leaga pei o outou ona avatu o mea lelei mo a outou fanau, e le sili ea ona foa’iina mai e lo outou Tamā o i le lagi le Agaga Paia i ē ole atu ia te Ia?” Luka 11:13- “Soo se mea tou te ole atu ai i lo’u igoa, ou te faia mo outou.” “Ia outou ole atu ona outou maua ai lea, ina ia atoatoa ai lo outou olioli”. Ioane 14:14; 16:24.</p>
	<p class="standard-indented">E ao ona vaaia i le olaga o le Kerisiano le agamalu ae le o le faanoanoa po o le manatu ua leai sona aogā. E ao ona tatou ola i se olaga e mafai ai ona faamanuia mai le Atua ia i tatou. O le avanoa tāua lea ua tuuina mai ia i tatou uma. E le finagalo le Atua ina ia tatou nonofo i le pogisa ma le oona o le faasalaga o le agasala. O le tagata agamalu faamaoni e le fealua’i ma lona ulu ma ua punou i le faanoanoa po o le manatu ifo ia te ia lava. E ao ona tatou o atu ia Iesu mo le faamagaloga, ona tatou tutu atu lea i luma o le tulafono e aunoa ma se masiasi po o se fefe. “O lenei ua leai se faasala i ē o ia Keriso Iesu, o ē le savavali i la le tino, ae i la le Agaga”. Roma 8:1.</p>
	<p class="standard-indented">Ua avea le fanau agasala a Atamu o alo o le Atua e ala ia Keriso. “Ua tasi i latou o ē ua faapaiaina ma le ua faia le galuega o le faapaiaina. O le mea lea ua le mā ai o Ia e ta’ua i latou o Ona uso”. Eperu 2:11. E ao ona avea le olaga faaKerisiano o se olaga fiafia i le Atua, se olaga manumalo i le faatuatua. “O i latou uma ua fananau mai i le Atua, latou te manumalo i le lalolagi. O le faatuatua tatou te manumalo ai i le lalolagi.” 1loane 5:4. Fai mai le auauna a le Atua o Neemia: “Auā o le fiafia ia Ieova o lo outou malosi lea”. Neemia 8:10. A ua fai mai Paulo: “Ia outou olioli i le Alii e le aunoa. Ou te toe fai atu, ia outou olioli”. Filipi 4:4. “Ia outou saga olioli pea lava. Ia tatalo e le aunoa. Ia outou faafetai i mea uma lava, auā o le finagalo lea o le Atua ia te outou ia Keriso Iesu”. 1 Tesalonia 5: 16-18.</p>
	<p class="standard-indented">O fua na o le liuga moni ma le olaga faapaiaina e tusa ai ma aoaoga a le Tusi Paia. Ua seāseā vaaia nei fua lelei ona o le manatu māmā o le lalolagi Kerisiano i faavae autu o le amiotonu, e pei ona faaalia mai i le tulafono a le Atua. O le mafua’aga foi lea ua seāseā vaaia ai ni fua o le galuega a le Agaga o le Atua e pei ona masani ai i polokalame mo le toe faafouga faaleagaga i augatupulaga ua mavae. <span type="pagebreak" id="calibre_link-452" title="401" class="pagebreak">[401]</span> </p>
	<p class="standard-indented">E liua i tatou i mea tatou te vaavaai i ai. Peitai ua le fia vaai tagata i poloa’iga paia ua faailoa mai ai e le Atua Lona paia ma Lana amiotonu. Ua tosina o latou mafaufau i aoaoga a tagata ma o latou manatu. E le o se mea la tatou te maofa ai pe a tatou vaaia le pa’ū maulalo o le tapulaa o le amioatua faamaoni i le ekalesia. Ua fetalai mai le Alii: “Ua latou tuua a’u, le puna o le vaiola, a ua latou eli mo i latou vai’eli, o vai’eli mavaevae e le tali ai ni vai”. Ieremia 2:13.</p>
	<p class="standard-indented">“Amuia le tagata e le savali i le filifiliga a ē amioleaga, ...ae naunau o ia i le tulafono a Ieova, e mafaufau foi o ia i Lana tulafono i le ao atoa ma le po. O ia foi e faapei o le laau ua totō i tafatafa ane o le vaitafe, e fua mai ona fua i ona lava tau, e lē to’ulu foi ona lau; e manuia foi mea uma na te faia”. Salamo 1:1-3. Faato’ā toe maua lava e le au Kerisiano se toe faafouga faaleagaga faamaoni pe a toe faafoi le tulafono a le Atua i lona tulaga moni sa tatau ona i ai. “O lo o faapea ona fetalai mai o Ieova, Ia outou tutū i ala, ma vaavaai, ma fesili i ala o le vavau, po o i fea le ala lelei, ma ia outou savavali ai, ona maua lea e outou o le malologa mo outou agaga”. Ieremia 6:16. <span type="pagebreak" id="calibre_link-453" title="402" class="pagebreak">[402]</span>  <span type="pagebreak" id="calibre_link-454" title="403" class="pagebreak">[403]</span> </p>
</div>
</div>


<div class="calibre1" id="calibre_link-31">
<div class="chapter" id="calibre_link-649">
	<h2 class="chapterhead">Mataupu 28&mdash;O Le Faamasinoga Su’esu’e</h2>
	<p class="standard-indented">Fai mai le perofeta o Tanielu: Na ou vaavaai ina se’ia tuu mai o nofoalii, ua tietie mai foi Le ua mai anamua ona aso, ua sinasina lona ofu e pei o le kiona, ma ona nofoalii o le afi mumu ia, ua se afi ua mu ana mea e taavalevale a’i. Ua tafe mai le afi ua alu atu nai ona luma; ua afe ni afe o ē auauna ia te la, e mano ni mano o ē laulaututu i ona luma, ua nofoia le faamasinoga, ma ua fofola tusi”. Tanielu 7:9, 10.</p>
	<p class="standard-indented">Na faapena ona faailoa mai i le perofeta i le faaaliga le aso tele o le faamasinoga - le aso o le a faaalia ai amioga ma olaga o tagata i luma o le Faamasino o le lalolagi, ma o le a maua ai e le tagata lona taui e tusa ai ma ana mea ua fai. O Le ua mai anamuā ona aso o le Atua lea le Tamā. Fai mai le faisalamo: “A o lei fanaua mai mauga, e lei faia foi e oe le lalolagi ma le atu laulau, o le Atua Oe mai le vavau e oo i le faavavau”. Salamo 90:2. O le Atua lava lea, le Puna o le ola, o le na tuuina mai tulafono uma, o Ia lava lea o le a avea ma Faamasino Sili i le faamasinoga. O au agelu e afe ni afe, e mano ni mano o le a faafeaoina o Ia; e fai foi i latou o molimau ma auauna i lenei faamasinoga tele.</p>
	<p class="standard-indented">“Faauta foi, ua afio mai i ao o le lagi Le e pei o le Atalii o le tagata; ua oo foi o Ia i le ua mai anamuā ona aso; ua latou momoli ia te Ia i Ona luma. Ua foa’iina atu ia te ia le pule, ma le viiga, ma le malo, ina ia auauna ia te Ia o nuu uma, ma atunuu, ma gagana eseese; o lana pule o le pule e faavavau lea, e le mavae atu ia, o lona malo foi e le faaumatia”. Tanielu 7:13, 14. O le afio mai o Keriso lea e ta’ua i inei e le o Lona afio faalua mai i le lalolagi. O Lona afio mai ua ta’ua i inei o Lona afio atu lea i luma o Le ua mai anamuā ona aso, ina ia tuuina atu ia te ia le pule, ma le viiga, ma le malo, i le muta’aga o Lana galuega faafautua. O le afio mai lenei o lo o valo’ia i inei o le a faia i le faai’uga o le 2300 aso i le tausaga 1844, ae le o le toe afio mai o Keriso i le lalolagi. Ua faafeaoina atu o Ia e au agelu a le lagi a’o ulufale atu lo tatou Faitaulaga Sili i le mea sili ona paia, i luma o le Atua, e amatalia ai le toe vaega o Lana galuega mo tagata - o le galuega lea o le faamasinoga su’esu’e. Na te faia ai foi le togiola mo i latou uma ua latou talia Lona maliu, e tusa ai ma mea ua tusia i tusi a le lagi. <span type="pagebreak" id="calibre_link-455" title="404" class="pagebreak">[404]</span> </p>
	<p class="standard-indented">O ē na o atu i luma o le Atua i le salamō ma faaali atu a latou agasala, o ē na siitia i totonu o le malumalu a latou agasala e ala i le toto o le taulaga mo agasala, na o i latou lava ia na i ai sa latou vaega i le sauniga faafaatusa i le Aso o le Togiola i Isaraelu. E faapena foi i le sauniga moni o le Aso Tele o le Togiola ma le faamasinoga su’esu’e. Na o i latou lava ua fai mai o i latou o le fanau a le Atua, ua na o i latou ia e i ai sa latou vaega i le Aso Tele o le Togiola, le aso e su’esu’eina ai o latou igoa. O se vaitaimi mulimuli ane faato’ā fai ai le faamasinoga o ē amioleaga. E ao ona amataina le faamasinoga i le aiga o le Atua. Afai e amataina le faamasinoga ia i tatou, faamata o le a le i’uga o le a oo i ai ē faalogogatā i le talalelei? 1 Peteru 4:17.</p>
	<p class="standard-indented">E faalagolago le i’uga o igoa ta’itasi i mea ua tusia i tusi a le lagi - o tusi ia ua faamaumau uma ai igoa o tagata ma a latou mea na fai. Fai mai le perofeta o Tanielu: “Ua nofoia le faamasinoga, ma ua fofola tusi”. Na vaaia foi e Ioane i le faaaliga lenei lava faamasinoga, ma o upu ia na ia tusia: “Ua fofola foi ma le tasi tusi, o le tusi lea o le ola. Ona faamasinoina ai lea o e ua oti i mea ua tusia i tusi, e tusa ma a latou amio”. Faaaliga 20:12.</p>
	<p class="standard-indented">O le tusi o le ola ua tusia ai igoa o i latou uma o ē na galulue mo le Atua. Na fetalai Iesu i Ona soo ma faapea atu: “Ia outou olioli ona ua tusia o outou igoa i le lagi”. Luka 10:20. Na tautala Paulo e faatatau i ona uso-a- auauna ua tusia o latou igoa i le tusi o le ola. Filipi 4:3. A’o vaaia e Tanielu i le faaaliga se taimi o puapuaga faato’ā vā’ai lea i ai o le lalolagi, fai mai Tanielu o le a lavea’iina le fanau a le Atua, i latou uma ua tusia i le tusi. Tanielu 12:1. Fai mai Ioane o ē ulu atu i le aai o le Atua ua na o i latou ua tusia o latou igoa i le tusi o le ola a le Tamai Mamoe. Faaaliga 21:27.</p>
	<p class="standard-indented">O lo o i ai se tusi faamanatu ua tusia i luma o le Atua, ma ua tusia ai galuega lelei a i latou o ē matata’u ia Ieova ma mafaufau i Lona suafa. Malaki 3:16. Ua tusia i le lagi a latou upu lelei ma a latou galuega alofa. O le tusi lea na tautala i ai Neemia ina ua fai lana tatalo ma faapea atu: “Ia e manatua mai a’u, lo’u Atua e, ...’aua E te sōloi’esea a’u galuega lelei na ou faia mo le fale o lo’u Atua”. Neemia 13:14. Ua tusia e faavavau i le tusi faamanatu a le Atua galuega lelei uma o le amiotonu. Ua tusiaina ma le faamaoni i lea tusi soo se faaosoosoga ma soo se mea leaga ua manumalo i ai le tagata, faapea ma upu lelei uma na ia tautala atu ai. Ua tusia ai galuega lelei uma, ma soo se mana’o ua lē faamalieina ona o le manatu alofa i nisi, ma soo se mea na puapuagatia ai le tagata ona o Keriso. Fai mai le faisalamo: “Ua e silafia o’u ala uma. Ia e faamauina o’u loimata i Lau tusi ta’ai; e lē o faamauina ea nei mea uma i lau tusi?” Salamo 56:8.</p>
	<p class="standard-indented">O lo o i ai foi i le lagi faamaumauga o agasala a tagata. “Auā e faamasinoina e le Atua galuega uma, atoa ma mealilo uma lava, o mea lelei atoa ma mea leaga”. “O upu faatauvaa uma e faia e tagata, latou te <span type="pagebreak" id="calibre_link-456" title="405" class="pagebreak">[405]</span> talatala atu ai le tala i le aso faamasino”. Na fetalai mai le Faaola: “Auā o au upu e ta’uamiotonuina ai oe, o au upu foi e faasalaina ai oe”. Failauga 12:14; Mataio 12:36, 37. Ua tusia ma le faamaoni i lea tusi mealilo uma o le mafaufau, ma mafua’aga na faia ai e tagata a latou mea na fai. Auā o le a faaalia e le Atua mealilo uma o le pogisa; o le a faaalia e Ia mafaufauga lilo uma o le loto. 1 Korinito 4:5. “Faauta, ua tusia le upu i o’u luma: ...o a outou amioleaga, faatasi ma le amioleaga a o outou tamā, ua fetalai mai ai Ieova”. Isaia 65:6, 7.</p>
	<p class="standard-indented">O le a folasia i luma o le Atua le olaga atoa o tagata ta’ito’atasi, ma ua tusia ai le faamaoni po o le lē faamaoni. Ua tofu le igoa i tusi a le lagi ma faamaumauga ua tusia ai. Ua tusia ai e aunoa ma se sese o upu leaga uma, o mea faapito uma na fai, o tiute uma ua lē faia, o agasala lilo uma, atoa ma mea taufaasese uma. Ua tusia ai e le agelu tusitusi lapata’iga uma ma a’oa’iga faalelagi na faatamala i ai, o taimi uma na faama’imau, o avanoa uma na lē faaāogāina, o uiga uma o le tagata na tosina atu ai nisi i le lelei po o le leaga, atoa ma i’uga lelei po o i’uga leaga foi na tutupu mai ai - ua tusia uma nei mea e le agelu.</p>
	<p class="standard-indented">O le fua po o le tapulaa o le a fua i ai olaga o tagata uma i le faamasinoga, o le tulafono lea a le Atua. Fai mai upu a le poto: “Ia e mata’u i le Atua, ma e anaana i ana ploa’iga; auā o mea ia e tatau i tagata uma. Auā e faamasinoina e le Atua galuega uma”. Failauga 12:13, 14. Fai mai le apoapoa’iga a Iakopo: “Ia faapea ona outou tautala, ia faapea foi ona outou faia, pei o ē o le a faamasinoina i le tulafono o le sa’olotoga”. Iakopo 2:12.</p>
	<p class="standard-indented">O ē amiotonu i le faamasinoga o le a i ai sa latou vaega i le toe tutū mai o le au amiotonu. Na fetalai mai Iesu: “A’o ē ta’uaogāina ia maua e i latou lea olaga, ma le toe tu mai o ē ua oti, ...ua latou tutusa ma agelu; o fanau foi i latou a le Atua, o tagata o le toe tu”. Luka 20:35, 36. Na fetalai mai foi o Ia: “O ē na amio lelei, e toe tutū i le ola”. Faato’ā toe tutu mai e amio lelei ua oti pe a uma le faamasinoga, le faamasinoga lea o le a ta’uaogaina ai i latou mo le toe tutu mai i le ola. O lona uiga latou te lē faatasi ai i le tino i le taimi o le faamasinoga, le faamasinoga lea o le a su’esu’eina ai o latou igoa ma fai ai lo latou i’uga.</p>
	<p class="standard-indented">O le a tu atu Iesu e fautua mo i latou i luma o le Atua. “Afai foi e agasala se tasi, ua i ai la tatou fautua i luma o le Tamā, o Iesu Keriso lea, o lē amiotonu”. 1 Ioane 2:1. “Auā e lei ulu atu Keriso i se malumalu na faia e tagata, o se faatusa o le malumalu moni, a’o le lagi lava; ina ia tu ai o ia i luma o le Atua mo i tatou”. “O le mea lea ua mafai ai ona faaolaina e Ia i latou uma o ē ō atu i le Atua e ala ia te Ia, auā ua soifua pea o Ia e fautua mo i latou”. Eperu 9:24; 7:25.</p>
	<p class="standard-indented">A’o folasia tusi a le lagi i le faamasinoga, o le a faapea ona folasia i -luma o le Atua o olaga o i latou uma o ē na talitonu ia Iesu i se vaitaimi o lo latou olaga. E auaua’i ona avatua e lo tatou Fautua i luma o le <span type="pagebreak" id="calibre_link-457" title="406" class="pagebreak">[406]</span> faamasinoga igoa uma o le au faatuatua, e amata ia Atamu ma ē na ulua’i nonofo i le lalolagi, ona faasolosolo mai lea i augatupulaga ta’itasi, se’ia oo mai lava i ē o ola. E ta’ua igoa uma i luma o le faamasinoga, e su’esu’eina ma le faaeteete tagata uma. E i ai igoa e talia, e i ai foi igoa e teena. O le a soloi’esea i le tusi o le ola igoa o i latou uma o ē oo atu i lea taimi o i ai pea ni agasala i tusi a le lagi latou te lei salamōina, agasala e lei faamagaloina. O le a soloi’esea foi ni a latou galuega lelei mai le tusi faamanatu a le Atua. Na fetalai le Atua ia Mose: “Ai se tasi e agasala ia te a’u, ou te soloi’esea o ia mai la’u tusi”. Esoto 32:33. Fai mai le perofeta o Esekielu: “A liliu ese le tagata amiotonu mai lana amiotonu, ma faia e ia le amioleaga, ...e le toe manatua lava ana amio lelei na fai”. Esekielu 18:24.</p>
	<p class="standard-indented">O le a tusia i tusi a le lagi le upu faamagaloina, i autafa o igoa o i latou uma o ē ua salamō moni i a latou agasala, ma ua latou talia i le faatuatua le toto o Keriso, e fai ma a latou taulaga togiola. Ua avea nei le amiotonu a Keriso o la latou amiotonu, ma ua maua i latou o ō gatasi o latou olaga ma le tulafono a le Atua. E soloi’esea a latou agasala, ma ua ta’uaogāina i latou mo le ola e faavavau. Na fetalai mai le Alii e ala i le perofeta o Isaia: “O a’u, o a’u lava le soloi’esea au solitulafono ona o a’u lava; o au agasala foi ou te le manatua ia”. Isaia 43:25. Ua fetalai mai Iesu: “O le manumalo, e faa’ofuina o ia i ofu sisina; ou te le soloi’esea foi lona igoa i le tusi o le ola, ae ou te ta’u atu lona igoa i luma o lo’u Tama, ma luma o Ana agelu”. “Ai se na te ta’uta’u atu a’u i luma o tagata, o a’u foi ou te ta’uta’uina o ia i luma o lo’u Tama o i le lagi. Ai se faafiti foi ia te a’u i luma o tagata, ou te faafitia foi o ia i luma o lo’u Tama o i le lagi”. Faaaliga 3:5; Mataio 10:32, 33.</p>
	<p class="standard-indented">O le agaga alofa ma le fia fesoasoani ua faailoa i totonu o faamasinoga faalelalolagi, ua na o se ata faanenefu lea o le alofa ua faailoaina e le faamasinoga i le lagi, pe a folasia i luma o le Faamasino o le lalolagi igoa ua tusia i le tusi o le ola. E tuuina atu le olega a le Fautua faalelagi ma faapea atu, o i latou uma ua manumalo e ala i le faatuatua i Lona maliu, e ao ona faamagaloina a latou soligatulafono. E ole atu foi o Ia ina ia toe faafoi atu i latou nei, i lo latou aiga i Etena, ma ia faapaleina i latou e fai ma suli faatasi ma Ia i Lona malo. Na taumafai Satani e faaleaga le fuafuaga faalelagi mo le foafoaina o le tagata e ala i ana taumafaiga e faasesēina ai le fanau a tagata. Ua finagalo nei Keriso ina ia faataunuuina atoatoa lenei fuafuaga, e pei lava e lei faia e le tagata se agasala. Ua Ia ole atu e le gata ina ia maua e Ona tagata le faamagaloga ma le ta’uamiotonuina atoatoa, a ia latou tofusia foi i Lona mamalu, ma ia latou nonofo ma Ia i Lona nofoalii.</p>
	<p class="standard-indented">A’o faia e Iesu lenei galuega faafautua mo ē ua latou talia Lona maliu, ua fai foi le galuega a Satani o le molia o nei tagata i luma o le Atua ona o i latou o ni tagata solitulafono. O Satani lava na ta’ita’ia i latou ina ia latou le talitonu i le Atua ma Lana afioga, ina ia latou ō mamao ese ma le Atua, <span type="pagebreak" id="calibre_link-458" title="407" class="pagebreak">[407]</span> ma latou solia Lana tulafono. O lenei la ua ia faasinosinolima i a latou agasala na fai, ma ila i a latou amio. Ua ia molia i latou ona o le masiasi ua latou aumaia i lo latou Faaola talu ai lo latou lē ola e pei o Ia; ua ia molia i latou ona o agasala uma na ia faaosoina i latou e fai; ma ua ia fai atu i le Atua, o nei mea uma ua faailoa mai ai o ana tagata uma i latou nei.</p>
	<p class="standard-indented">E moni na faia uma nei agasala e i latou ia. Peitai ua faailoa atu e Iesu ua latou salamō i a latou agasala ma ua latou faatuatua i Lona maliu, ma ua faamagaloina i latou. Ua sisii a’e Ona aao i luma o le Tamā ma le au agelu paia ma Ia faapea atu: Ou te iloa o latou igoa ta’ito’atasi. Ua iloga o latou igoa i o’u alofilima. O taulaga e fiafia mai ai le Atua o le loto momomo lea. Le Atua e, e te lē inosia le loto momomo ma le nutimomoia. Salamo 51:17. Ua Ia liliu i lē ua faia moliga o Ona tagata ma faapea atu i ai: “Ia a’oa’i atu Ieova ia te oe Satani, ia a’oa’i atu ia te oe Ieova o lē ua filifilia Ierusalema. E lē o le motumotu ea lenei na se’ia mai le afi?” Sakaria 3:2. E faa’ofuina e Keriso Lana au faamaoni i Lana amiotonu, ina ia mafai ai ona tuuina atu i latou i le Tamā, o se “ekalesia matagofie lava, e leai sona ila, po o se maanuminumi, po o se tasi mea faapena”. Efeso 5:27. Ua tusia o latou igoa i le tusi o le ola, ma o i latou nei e faatatau i ai upu ua tusia: “Latou te savavali ma a’u i ofu sisina, auā ua ta’uaogāina i latou”. Faaaliga 3:4.</p>
	<p class="standard-indented">E faapena ona faataunuuina i lona atoatoa le folafolaga o le feagaiga fou - le folafolaga lea ua faapea mai: “Auā ou te faamagalo ia latou amioleaga; ma ou lē toe manatua a latou agasala”. “O nā ona po, ma lena tausaga, ua fetalai mai Ieova, e sa’ilia ai le amioletonu a Isaraelu, ae leai; e sa’ilia foi agasala a Iuta, ae le maua”. Ieremia 31:34; 50:20. “O lea aso e avea ai le La laau a Ieova ma mea matagofie ma le viia; o le fua foi o le laueleele e fai ma mea lelei ma le matagofie ia te i latou o Isaraelu o ē ua sao. O ē foi ua totoe i Siona, i Ierusalema, o le a ta’ua i latou o ē paia, i latou uma o ē ua tusia faatasi ma ē ola i Ierusalema”. Isaia 4:2, 3.</p>
	<p class="standard-indented">E faia le galuega o le faamasinoga su’esu’e faapea ma le sōloi’esea o agasala a’o lumana’i ai le toe afio mai o le Alii. O e ua oti o le a faamasinoina i latou mai mea ua tusia i tusi a le lagi. O lona uiga, e le mafai ona sōloi’esea agasala a tagata se’i mae’a le faamasinoga lea o le a su’esu’eina ai o latou igoa. Fai mai le aoaoga manino a Peteru, e sōloi’esea agasala a le au faatuatua “ina ia oo mai ai o tausaga e filemu ai mai luma o le Alii; ina ia auina mai foi e Ia o Iesu Keriso”. Galuega 3:19, 20. O le taimi e mae’a ai le faamasinoga, o le taimi lea o le a afio mai ai loa Iesu, ma o le a afio mai o Ia ma Lana taui e tuuina atu i tagata ta’ito’atasi e tusa ai ma a latou galuega ua fai.</p>
	<p class="standard-indented">Na mae’a loa le galuega o le togiola i le sauniga faafaatusa a le nuu o Isaraelu, ona sau loa lea i fafo o le faitaulaga sili na te faamanuiaina le -faapotopotoga o tagata Isaraelu. E faapena foi pe a mae’a le galuega fautua a Keriso. O le a faaali mai loa o Ia na te faamanuiaina Lona nuu <span type="pagebreak" id="calibre_link-459" title="408" class="pagebreak">[408]</span> faatalitali e ala i Lona avatua ia i latou o le ola e faavavau. Na sau i fafo le faitaulaga sili i le sauniga faafaatusa ma ave’ese mai agasala a le nuu nai le malumalu, ona faaali lea e le faitaulaga sili o ia agasala ma faae’e i luga o le ulu o le ’oti na tuu e alu i le toafa. O le a faapena foi ona faae’e atu e Iesu agasala a le lalolagi um&amp; i luga o Satani, auā o ia o le puna ma le amataga o le agasala. Na faae’e agasala a le nuu o Isaraelu i luga o le ’oti ola, ona ave ai lea o lea ’oti i se nuu lē ’ainā. O le a faapena foi ona tau’aveina e Satani agasala na ia faaosoina le fanau a le Atua latou te faia, ona saisaitia ai lea o ia i le lalolagi mo tausaga e afe. O le lalolagi i lea taimi o le a avea o se nuu ua faatafunaina, se nuu lē ’ainā. A ma’ea le afe tausaga ona faaooina loa lea ia Satani le sala atoatoa o le agasala, i le afi o le a faaumatia ai le au amioleaga uma. O le a faapena ona taualuga le fuafuaga tele o le faaolataga pe a faia le faaumatiaga e faavavau o le agasala, atoa ma le lavea’iina o i latou uma ua latou fulitua i le leaga.</p>
	<p class="standard-indented">Na amataina le galuega o le faamasinoga su’esu’e faapea ma le sōloi’esea o agasala, i le taimi e pei ona valo’ia mai, i le faai’uga o le 2300 aso, i le tausaga 1844. E faamasinoina ai i latou uma na latou tau’aveina le suafa o Keriso i soo se taimi o lo latou olaga. E faamasinoina ai ē ua oti atoa ma ē o ola, i mea ua tusia i tusi a le lagi, e tusa ai ma a latou galuega.</p>
	<p class="standard-indented">O agasala e lei salamōina ma fulitua i ai, e lē faamagaloina pe sōloi’esea mai tusi a le lagi, ae o le a tutū mai ia agasala e fai ma molimau i le tagata amioleaga i le aso tele o le Atua. Atonu na fai ana agasala i le aoteatea po o le pouliuli foi o le po; peitai o le a fofola nei mea uma i luma o lē ua avea ma o tatou Faamasino. Na molimauina ma faamaumauina ma le faamaoni e agelu a le Atua agasala ta’itasi uma. E mafai ona faafitia ma natia le agasala mai le tamā, po o le tinā, po o le to’alua, po o fanau, po o uō. E mafai ona natia ma tanumia lelei le agasala ina ia lē mafai ona iloa e se tasi sei vagana ai i latou o ē na faia lea amioleaga. Peitai e folasia nei mea uma i luma o le Atua ma le au agelu a le lagi. O le pouliuli o le po aupito pogisa, o le mea aupito lilo i lalo nei, o le a malamalama e pei o le la i le silafaga a le Silisili Ese. Ua i ai se tusi ua tusia ai e aunoa ma se sese tala pepelo uma atoa ma mea lē faamaoni uma. E lē faaseseina le Atua i le vaaiga i fafo ma foliga amioatua. E lē sese Lana faamasinoga o amioga a tagata uma. E faigofie ona faaseseina tagata i foliga amioatua o i latou o ē palapalā ma leaga o latou loto; peitai e ati le silafaga a le Atua i le pa’u ma foliga i fafo, ae faitauina e Ia le loto ma le olaga i totonu.</p>
	<p class="standard-indented">O se mea lenei e ao ona tatou nonofo ma manatunatu loloto i ai. E mavae atu le aso e tasi ma lē toe foi mai e faavavau; peitai ua tusia i le lagi mea uma na tutupu i lea aso, ma aso uma ta’itasi. E le mafai ona tatou soloia upu ua tatou tautalagia po o mea ua tatou faia. Ua tusia e agelu mea uma, o mea lelei atoa ma mea leaga. E le mafai e le tagata aupito malosi i le lalolagi ona ia toe faafoi maia tusitusiga o se aso e tasi. O a <span type="pagebreak" id="calibre_link-460" title="409" class="pagebreak">[409]</span> tatou mea ua fai, o a tatou upu e fai, faapea ma manatunatuga lilo o o tatou loto, e tuuina nei mea uma i le fua faatautau a le Atua ina ia iloa ai lo tatou i’uga - po o le manuia, po o le malaia. Atonu e galo ia i tatou nisi o nei mea; peitai, e toe tutū a’e nei mea uma e fai la latou molimau e ta’uamiotonuina ai, po o le ta’usalaina ai foi o i tatou.</p>
	<p class="standard-indented">E pei lava ona le sese le fā’ata i lona faaalia maia o vaega ta’itasi o o tatou foliga, ua faapena foi ona le sese tusi a le lagi i lo latou faaalia mai o le amio a le tagata. Peitai e leai se manatu mamafa o faaali e le toatele i nei faamaumauga o le a folasia i luma o le silafaga a le lagi. Ana mafai ona vaai o tatou mata i le ō mai ma le ō atu o agelu, ana mafai ona tatou vaavaai i se agelu e tasi o tusitusia i lalo a tatou upu uma ma a tatou mea uma e fai, ana tatou manatua e toe alu a’e nei mea uma e fetaui ma i tatou i le taimi o lo tatou faamasinoga i le lagi, faamata e fia ni upu o le a tatou le faia i lea aso ma lea aso? Faamata o a ni mea o le a tatou le faia?</p>
	<p class="standard-indented">O le a iloiloina lelei i le faamasinoga le faaaogāina o taleni ta’itasi. Na faapefea ona tatou faaaogāina mea uma na tuuina mai e le lagi ia i tatou? Faamata na maua e le Atua Lana vaega talu ai lo tatou faaaogāina sa’o o nei mea? Na tatou faaaogāina ea taleni na tuuina mai e le Atua i o tatou lima ma o tatou mafaufau ma o tatou loto, mo le viiga o le Atua atoa ma le faamanuiaina o le lalolagi? Na faapefea ona tatou faaaogāina o tatou taimi ma itulā, o a tatou peni, o o tatou leo, o a tatou tupe, faapea ma o tatou uiga faaalia? O a galuega na tatou faia mo Keriso a’o tatou fetaui ma Ia i le tino o le tagata mativa, ma le tagata ua sauāina, ma le tagata mātuaoti, po o fafine ua oti a latou tane? Na tuuina mai e le Atua i o tatou lima Lana afioga paia; na faapefea ona tatou faaaogāina le malamalama na tuuina mai e le Atua ina ia a’oa’oina ai tagata auā lo latou faaolataga? E leai se aogā o le na o le tau’aveina o le suafa o Keriso po o le lotu e na o le igoa. O le alofa e faaalia i galuega, ua na o le pau lea o le alofa faamaoni. Peitai e leai se aogā o se galuega i le silafaga a le lagi pe a aunoa ma le alofa. E talia ma tauia e le Atua soo se mea ua faia ona o lo tatou alofa ia te Ia, tusa lava po o le a le itiiti o lea mea i le vaai a tagata.</p>
	<p class="standard-indented">E aliali a’e uma i tusi a le lagi le manatu faapito o tagata sa latou natia i isi tagata. Ua i ai i ia tusi ni faamaumauga o tiute ua le faataunuuina i o latou uso-a-tagata. Ua i ai foi faamaumauga o lo latou faagalogalo i lo latou tiute i le Atua ma le Faaola. O inā latou te vā’ai ai i le tele o taimi, ma mafaufauga, ma le malosi na latou avatua ia Satani a’o mea a Keriso. O ni tala tusia faanoanoa o lo o tau’aveina e le au agelu i le lagi i lea aso ma lea aso. O tagata na tuuina mai i ai e le Atua le mafaufau lelei, ua ta’ua foi i latou o soo o Keriso; peitai ua pupū o latou loto i le fia maua o mea o lenei olaga ma faafiafiaga faalelalolagi. Ua faaalu o latou taimi ma a latou tupe ma lo latou malosi i mea e faamalieina ai o latou loto ma lo -latou faalialiavale. Ae faauta i le itiiti o le taimi ua tuu’esea mo le tatalo, ma le su’esu’eina o le Tusi Paia, atoa ma le faaali atu o agasala i le agaga <span type="pagebreak" id="calibre_link-461" title="410" class="pagebreak">[410]</span> faamaulalo i luma o le Atua.</p>
	<p class="standard-indented">E le mafaitaulia mea ua aumaia e Satani e faatumu ai o tatou mafaufau ina ia le mafai ai ona faaalu se taimi i le galuega sa tatau ona tatou masani lelei ai. E musu ma inoino le tiapolo i aoaoga ua faailoa mai ai le taulaga togiola a Keriso po o Lana galuega fautua. Ua iloa lelei e Satani ua faalagolago mea uma i lona ta’ita’i’esea o mafaufau o tagata mai ia Iesu ma Lana upu moni.</p>
	<p class="standard-indented">Afai ua tatou fuafua ina ia i ai sa tatou vaega i le Aso tele o le Togiola i le lagi, ma tatou maua ai le manuia mai le galuega faafautua a Keriso, e le tatau ona tatou faatagaina se mea e faalavelave i le faia o la tatou sauniuniga, o le ola faapaiaina atoatoa lea e ala i le mata’u i le Atua. E ao ona faaaluina le taimi itiiti o totoe i le su’esu’eina ma le faamaoni o le afioga a le Atua i le agaga tatalo, ae le o le faama’imauina i mea faafiafia, po o le faalialiavale, po o le sa’ilia o le oa ma le viiga o le olaga nei. E ao ona manino lelei le fanau a le Atua i le mata’upu o le malumalu, faapea ma le faamasinoga su’esu’e. E ao ona iloa ta’ito’atasi e tagata uma le tulaga ma le galuega a la latou Faitaulaga Sili. A aunoa ma lea malamalama’aga, o le a le mafai ona latou faatuatua ia te Ia, o se mea ua sili ona tāua i le taimi lenei. O le a le mafai foi ona latou iloa le galuega ua finagalo le Atua latou te faia i le taimi nei. E lua lava i’uga e ono oo i ai i tatou ta’ito’atasi - a lē o le ola e faavavau, o le fano e faavavau. Ua tofu i tatou ma le faamasinoga o lo o tatou faatalitali nei i ai mo le i’uga. O le a tatou fetaia’i ma feva’aia’i ma le Faamasino Sili. E ao ona tatou lagona le tāua o lo tatou manatunatu loloto i le mata’upu o le faamasinoga su’esu’e, o le taimi lea tatou te tutū ta’ito’atasi atu ai i luma o le faamasinoga a le Atua.</p>
	<p class="standard-indented">O ē uma ua latou maua le malamalama e uiga i nei mata’upu, e ao ona latou molimau ma faailoa atu le upu moni ma aoaoga ua tuuina atu e le Atua ia i latou. O le malumalu i le lagi o le ogatotonu lea o le galuega a Keriso i le lagi mo tagata. O le mata’upu lenei e aafia ai i latou uma o ē ua ola i le lalolagi. Ua faailoa mai ai le fuafuaga o le faaolataga se’ia oo mai lava i le i’uga o mea uma, ma ua faaalia mai ai le faai’uga manumalo o le finauga tele i le va o le amiotonu ma le agasala. O se mea tāua tele le su’esu’eina e tagata ta’ito’atasi o nei mata’upu, ina ia mafai ai ona latou avatua se tali ia i latou uma o ē fesili mai e uiga i le faamoemoe ua ia i latou.</p>
	<p class="standard-indented">E pei lava ona lē atoatoa le fuafuaga o le faaolataga pe a aunoa ma le maliu o Keriso i le satauro, e faapena foi ona lē atoaatoa le fuafuaga o le faaolataga e aunoa ma le galuega fautua a Keriso mo tagata i le malumalu i le lagi. Na afio Iesu i le lagi na te faaauauina ma faai’uina ai le galuega na Ia amatalia i Lona maliu. E ao ona tatou ulu atu e ala i le faatuatua i talatu o le ie puipui, i le mea ua ulufale atu i ai lo tatou Faitaulaga Sili mo i tatou. Eperu 6:20. Tatou te vaaia ai i inā le malamalama mai le satauro i <span type="pagebreak" id="calibre_link-462" title="411" class="pagebreak">[411]</span> Kalevario. O inā tatou te manino atili ai i mealilo o le faaolataga. E le mafaamatalatalaina le tele o le tau ua faatauina ai e le lagi le faaolataga o le tagata. O lenei taulaga ua faamalieina ai mea uma ua mana’o i ai le tulafono. Ua matala mai nei ia i tatou le faitoto’a i le nofoalii o le Atua ona o le galuega a Keriso. O i latou uma foi e o atu i le faatuatua i le Atua e ala ia Keriso, e folasia i luma o le Atua o latou faanaunauga faamaoni uma.</p>
	<p class="standard-indented">“O le ua ufiufi lona solitulafono, e le manuia o ia; a’o le ua faaali ma lafoa’iina, e alofagia o ia”. Faata’oto 28:13. E toatele ua latou taumafai e ufiufi po o le su’e foi o ni ’alofaga mo a latou agasala. Ana mafai ona vaai atu i latou nei i le olioli o Satani talu ai la latou mea lea ua fai, semanū ua latou le toe faatali ae faaali atu loa a latou agasala ma fulitua i ai. E galue Satani na te pulea le mafaufau atoa, e ala i sese ma vaivaiga o le olaga. Ua iloa lelei e Satani ua mautinoa lona manumalo pe a faapelepele pea tagata i o latou sese ma o latou vaivaiga. O le mea lea ua galue malosi ai Satani e ala i manatu ma aoaoga sese, ina ia faailoa atu ai e le mafai e le tagata ona manumalo i ona vaivaiga. Peitai ua tā’ua e Iesu i Lana galuega fautua Ona aao na tū’ia i fao ma Lona tino na puapuagatia ona o i latou. Ua Ia faapea atu ia i latou uma o ē fia mulimuli atu ia te Ia: “O lo’u nei alofa tunoa ua lava lea e fesoasoani ia te oe”. 2 Korinito 12:9. “Ia outou amoina la’u amo, ma ia outou faaa’oa’o ia te a’u, auā o a’u le agamalu ma le loto maulalo; ona maua lea e outou o le malologa mo outou agaga. Auā e avegofie la’u amo, o la’u avega foi e māmā ia”. Mataio 11:29, 30. ’Aua 1ā ne’i manatu se tasi e le mafai ona manumalo i ona vaivaiga. E aumaia e le Atua le faatuatua ma le malosi e mafai ai ona tatou manumalo i ai.</p>
	<p class="standard-indented">Ua tatou ola nei i le Aso tele o le Togiola. A’o faia e le faitaulaga sili le togiola mo Isaraelu i le sauniga faafaatusa, na faatonuina tagata uma ina ia latou faapuapuagatia o latou loto e ala i le salamō ma le faamaulalo i luma o le Atua, ne’i vavae’esea i latou mai le faapotopotoga o le nuu o Isaraelu. E faapena foi i le Aso tele o le Togiola ua tatou i ai nei. O i latou uma o ē naunau ina ia le soloi’esea o latou igoa mai le tusi o le ola, e ao ona latou faapuapuagatia o latou loto i luma o le Atua i nai toe aso o totoe o le alofa tunoa, e ala i lo latou salamō moni i a latou agasala. E ao ona su’esu’e loloto e tagata ta’ito’atasi o latou lava loto. E ao ona tuu’esea uiga faa’ala’ala ma le manatu māmā i mea faaleagaga e pei ona vaaia i le tele o le au Kerisiano. O lo o i ai se taua o fai nei e i latou uma o ē ua latou fia maua le manumalo i faaosoosoga uma e ono lamatia ai lo latou ola faaleagaga. O le galuega o le sauniuniga, o se galuega e ao ona faia e tagata ta’ito’atasi uma. E le faaolaina ta’ito’atele i tatou. E le mafai ona avatua le olaga mamā ma le faamaoni o le tasi tagata e faatumu ai ni uiga faapea ua misi i le olaga o le isi tagata. O le a tutu atu mālō ma atunuu uma i luma o le faamasinoga a le Atua; peita’i e iloiloina lelei ma le <span type="pagebreak" id="calibre_link-463" title="412" class="pagebreak">[412]</span> faaeteete igoa ta’ito’atasi uma, e pei lava ua leai ma se isi tagata i le lalolagi atoa. E iloiloina ma le faaeteete tagata uma ina ia leai se ila, po o se maanuminumi, po o se isi mea faapena e totoe ai.</p>
	<p class="standard-indented">E tāua tele ma uigā mea o le a tutupu i le toe vaega o le galuega o le togiola. O lo o faia nei le faamasinoga i le malumalu i le lagi. Ua tele tausaga talu ona faia o lenei galuega. Ua toeitiiti lava ona oo mai lea i igoa o ē o ola; peitai e le iloa e se tasi po o le a tonu le taimi e oo mai ai le faasologa i ē o ola. O le a folasia o tatou olaga ta’ito’atasi i luma o le silafaga mata’utia a le Atua. O le taimi lenei e ao ai ona sili lo tatou mataala ma lo tatou usitai i le apoapoa’iga a le Faaola o lē na fetalai mai: “Ia outou mataala ma tatalo, auā tou te lē iloa pe oo mai afea ia aso”. Mareko 13:33. “Afai foi e te le mataala, ou te alu atu ia te oe e pei o se gaoi, e te le iloa foi le ituaso ou te alu atu ai ia te oe”. Faaaliga 3:3</p>
	<p class="standard-indented">O le taimi e tapunia ai le galuega o le faamasinoga su’esu’e, o le taimi lava foi lea ua maua ai le i’uga o tagata uma - po o le ola, po o le oti. E puupuu lava le taimi i le va o le tapunia o le alofa tunoa ma le faaali mai o le Alii i ao o le lagi. Na fetalai mai Keriso i le Faaaliga e faatatau i lea taimi, “O lē amioletonu ia amioletonu pea o ia, o lē eleelea ia eleelea pea o ia, o lē amiotonu ia amiotonu pea o ia, o lē paia, ia paia pea o ia. Faauta foi, ou te vave alu atu; ua ia te a’u foi le taui ou te taui ta’itasi atu ai, ia tusa ma lana amio ua fai”. Faaaliga 22:11, 12.</p>
	<p class="standard-indented">O lo o i ai pea lava ē amiotonu ma ē amioleaga i le lalolagi, i lo latou tulaga tuai e pei ona masani ai. O le a latou totō faato’aga ma fau fale; o le a latou aai ma feinu e aunoa ma so latou iloa ua uma ona faia i le lagi le i’uga - le i’uga e lē mafai e se tasi ona liliu. E fitu aso na tapunia ai Noa i totonu o le vaa a ua tapunia i fafo le au amioleaga a’o lei sau le lolo. Na iloa lelei e tagata i lea fitu aso ua maua lo latou i’uga. Peitai, na latou ola pea lava e pei ona masani ai - na latou ola faalepopole, na faia pea lava lo latou ola mo mea faafiafia, ma latou tauemuina le lapata’iga e faatatau i le to’asā ua lata mai. Fai mai le fetalaiga a Iesu: “E faapea foi pe a sau le atalii o le tagata”. Mataio 24:39- E pei o le sau o le gaoi i le valuapo le oo mai o le ituaso e maua ai le i’uga o tagata ta’ito’atasi uma, le ituaso e tapunia ai e faavavau le alofa tunoa o le Atua mo tagata agasala.</p>
	<p class="standard-indented">“O lea ia mataala ai outou, ...ne’i faafuase’i ona sau, ae maua mai outou o momoe”. Mareko 13:35, 36. E mata’utia le tulaga o i latou o e o le a liliu i mea faatosina o le lalolagi ona ua latou fiu e faatalitali. A’o pupū lava pea le loto o le tagata fai pisinisi i le sailia o le tupe, a’o sa’ilia pea e ē fiafia i le lalolagi mea e faamalieina ai o latou tu’inanau, a’o fetuuna’i pea teuga a le tagata faalialiavale, atonu o le itulā lava lea o le a tuuina mai ai e le Faamasino o le lalolagi uma lo latou i’uga i upu nei: “Ua fuatia oe i le fua faatautau, ua iloa ai oe ua māmāsagia”. Tanielu 5:27. <span type="pagebreak" id="calibre_link-464" title="413" class="pagebreak">[413]</span> </p>
</div>
</div>


<div class="calibre1" id="calibre_link-32">
<div class="chapter" id="calibre_link-650">
	<h2 class="chapterhead">Mataupu 29&mdash;O Le Amataga O Le Agasala</h2>
	<p class="standard-indented">Ua manatu le to’atele o se mata’upu faigata ma le fenumia’i le amataga o le agasala ma lona mafua’aga. Ua latou vaavaai i le galuega o le amioleaga, ua latou vaai foi i le malaia ma le faatafunaga ua oo mai ai, ona latou fesili lea”, Pe mafai faapefea ona faia nei mea uma i lalo ifo o le pule a se Atua e Silisili ese Lona malosi, ma Lona mana, ma Lona poto, ma Lona alofa? O se mealilo lenei e le mafai ona latou malamalama i ai. O lo latou lē maumanatu ma lo latou masalosalo ua latou tauaso ai i aoaoga ua manino ona faaalia mai i le afioga a le Atua, o ni aoaoga e ao ona latou iloa mo lo latou faaolataga. E i ai nisi ua latou taumafai e sa’ili’ili i mea e lei faaalia mai e le Atua talu ai lo latou fia iloa o le mafua’aga o le agasala. Latou te le maua se tali i a latou fesili. Ua latou masalosalo ma faitio ma faameo, ma ua latou faaaogāina lea mea e fai ma ’alofaga latou te teena ai le aoaoga a le Tusi Paia. E i ai foi nisi ua latou le malamalama i le mata’upu e faatatau i le amataga o le leaga, ona o uputuu a tagata ma lo latou faauigasesēina o mau o le Tusi Paia. O mea nei ua ufitia ai aoaoga tonu a le Tusi Paia e faatatau i le amiotonu a le Atua, faapea ma le uiga moni o Lona malo, atoa ma tulafono ua faavae ai Lana pule i le lalolagi.</p>
	<p class="standard-indented">E le mafai ona faamalamalamaina le amataga o le agasala ina ia iloa ai lona mafua’aga. Peitai e lava mea e mafai ona tatou malamalama i ai e faatatau i le amataga o le agasala atoa ma lona faaumatiaga e faavavau, ina ia tatou iloa lelei ai le amiotonu ma le alofa o le Atua, i Lona va feagai ai ma le agasala ma tagata amioleaga. O se tasi lenei o mata’upu ua sili ona manino i totonu o le Tusi Paia. Ua faailoa mai i le afioga a le Atua e lē o se mea na faia e le Atua na tupu mai ai le agasala, e lē o se pona foi o le faigamalo a le lagi na tupu mai ai le agasala pe na mafua ai le fouvalega. E leai se mafua’aga lelei mo le i ai o le agasala i le lalolagi; o le agasala o se mea na osofaalava mai. O le agasala o se mealilo; a tatou taumafai e sa’ili sona ’alofaga, o lo tatou taupuipui lava lea i ai. Ana mafai ona maua sona mafua’aga lelei po o sona ’alofaga, semanu e lē toe ta’ua o se agasala. Fai mai le tala manino e tasi a le Tusi Paia, o le agasala o le solia <span type="pagebreak" id="calibre_link-465" title="414" class="pagebreak">[414]</span> lea o le tulafono; o le agasala o se atalii o le agaga leaga lea ua faasagatau i le tulafono o le alofa, le alofa lea ua fai ma faavae o le faigamalo faalelagi.</p>
	<p class="standard-indented">Na i ai le filemu ma le fiafia i le lagi ma le atulaulau uma a’o lei ofi mai i ai le agasala. Na fetaui lelei ma ō gatasitasi mea uma ma le finagalo o le Atua. Na silisili i mea uma le alofa i le Atua; e lei faituā’oi foi le fealofani. O Keriso le Lokou, le Alo e to’atasi o le Atua, na tasi i la’ua ma le Tamā e faavavau. Na tasi lo la natura, tasi la lā amio, tasi ma lo la faanaunauga. Ua na o Keriso lava e aunoa ma se tasi e mafai ona ofi atu i le finagalo ma fuafuaga a le Atua. Na faia foi e le Atua e ala ia Keriso au o agelu uma i le lagi. “Auā na faia e Ia mea uma lava, o mea i le lagi, ...o nofoalii ma alii, ma alii sili ma faipule”. Kolose 1:16. Ua leai foi se ese’esega o faaaloaloga a le lagi e avatu i le Tamā ma a latou faaaloaloga e tuuina atu ia Keriso.</p>
	<p class="standard-indented">Ua faavaeina le malo o le Atua i luga o le alofa,ma ua faalagolago le fiafia o i latou uma na faia e le Atua, i lo latou usiusita’i atoatoa i tulafono amiotonu ua faavaeina ai lenei alofa. Ua faanaunau le Atua ina ia auauna atu ia te Ia i latou uma na Ia faia, e ala i lo latou alofa - le alofa e faavaeina i luga o lo latou iloa lelei o Lana amiotonu, atoa ma lo latou agaga faafetai ona o lea amiotonu. E leai Sona fiafia e maua i se faamaoni e fai faamalosi. Ua Ia foa’iina mai le sa’olotoga ma le faitalia ia i latou na Ia foafoaina, ina ia latou auauna atu ai ia te Ia ona o lo latou loto fuatiaifo.</p>
	<p class="standard-indented">Peitai, e i ai se tasi na ia faaaogāsesēina lea sa’olotoga. Na fanau mai le agasala ia Lusifelo, o le na pito atu ia Keriso i lona tulaga mamalu ma le faaeaina, faapea ma lona malosi e sili atu i agelu uma a le lagi. A’o lei faia le agasala e Lusifelo, na sili o ia i kerupi paia ma le mamā, o ē na faamālumalu i luga a’e o le nofoalii o le Atua. “O lo o faapea ona fetalai mai o le Alii o Ieova: “O oe na, ua e faamaufaailogaina le atoatoa; ua tumu oe i le poto, ua atoatoa foi lou matagofie. Sa i Etena oe i le faatoaga a le Atua, na liloia oe i maa tāua uma, . . . O oe o le kerupi ua faauuina, o le faamalumalu; na ou tuuina oe, sa e i luga o le mauga paia o le Atua; sa e fealualua’i i le va o maa o le afi. Na atoatoa ona lelei o au sauniga talu le aso na iloa ai lau amio leaga”. Esekielu 28:12-15.</p>
	<p class="standard-indented">Ana faaaogā sa’o le sa’olotoga o Lusifelo, semanū o i ai pea lava o ia i lona tulaga faaeaina i luma o le Atua, semanū o alofagia pea lava o ia ma avatu ia te ia le mamalu e au agelu uma, semanū o faaaogāina pea lava ana taleni ma lona malosi mo le faamanuiaga o isi, ma le viiga o Le na faia o ia. Peitai, fai mai le perofeta: “Na faamaualugaina lou loto i lou matagofie; ua e faama’imau lou poto ma lou matagofie”. Fuaiupu 17. Na faifaimalie e Lusifelo lona faamalieina o lona mana’o mo le siitia a’e o ia e ia lava. “Ua e faatusa lou loto i le finagalo o le Atua”. Esekielu 28:6. “Sa e faapea ifo i lou loto, ...ou te siitia lo’u nofoalii ia sili a’e i fetu a le Atua, ou te nofo foi i le mauga o le faapotopotoga, ...ou te alu a’e i luga o mea <span type="pagebreak" id="calibre_link-466" title="415" class="pagebreak">[415]</span> maualuluga i luga a’e o ao; ma te tutusa ma le Silisili Ese”. Isaia 14:13, 14. Ua le galue Lusifelo ina ia faasilisilia le Atua i loto ma mafaufau o le au agelu, a ua sa’ili’ili o ia ina ia faaliliu atu ia te ia lo latou alofa ma lo latou faamaoni. Ua ia mana’o fua i le mamalu na faae’eina e le Silisili Ese i Lona Alo, faapea ma le malosi ma le mana o Keriso.</p>
	<p class="standard-indented">Na fiafia le lagi atoa latou te faailoa atu le alofa ma le viiga o Le na faia mea uma. A’o avatua faapena le mamalu ma le viiga i le Atua, sa i ai le filemu ma le fiafia i mea uma. Peitai ua i ai nei se leo pa’ulua ua faaleagaina ai viiga matagofie faalelagi. O le auauna o le tagata ia te ia lava, ma lona faaeaina o ia lava, o se mea lea e le fetaui ma le fuafuaga a Le na faia mea uma. Peitai, o manatu faapea ia Lusifelo ua fagua a’e ai ni masalosaloga leaga i mafaufau o agelu o ē na faasilisilia ia i latou le viiga o le Atua. Na ole ma fautua atu le Aiga Atua ia Lusifelo. Na faailoa atu ia te ia e Keriso le silisili ese, ma le lelei, ma le amiotonu o le Atua le Tamā, atoa ma le natura paia ma le le suia o Lana tulafono. O le Atua lava na Ia fuafuaina ma faatuina le faigamalo a le lagi; ma o le le usita’i i ai o Lusifelo o le a na ta’uvaleaina ai Le na foafoaina mea uma, ma i’u atu ai i lona lava matagā ma lona faaumatiaga. Peitai, ua na o le agaga o le tetee na tali mai ai Lusifelo i lapata’iga na tuuina atu ia te ia i le alofa mutimutivale o le Silisili Ese. Ua faatagaina e Lusifelo lona loto leaga ia Keriso e puleaina o ia, ma ua atili ai nei lona faama’a’a.</p>
	<p class="standard-indented">O lona faamaualuga i lona mamalu ma lona lalelei ua atili ai lona mana’o mo le pule. E le’i i ai se agaga faafetai o Lusifelo i le Atua mo le meaalofa o le mamalu ma le tulaga faaeaina na faae’eina e le Atua ia te ia. Na ia faamaualuga i lona matagofie ma lona tulaga faaeaina, ma ua mana’o la te tutusa ma le Atua. Na alofagia ma faaaloalogia o ia e au agelu a le lagi. Na fiafia le au agelu latou te faia ana poloa’iga, ma sa faa’ofuina o ia i le poto ma le mamalu e sili i lo agelu uma. Peitai na iloa lelei e agelu ua na o Keriso le Tupu Aoao i le lagi, o Le ua tasi lo la malosi ma la la pule faatasi ma le Tamā. Na i ai Keriso i le faiga o fuafuaga a le. Aiga Atua i le lagi; peitai e lei faatagaina Lusifelo i totonu o le li’o o le finagalo o le Atua. Ua fesili nei Lusifelo pe aisea ua avea ai Keriso o le pule aoao i le lagi. Ua ia fesili foi pe aisea ua maualuga a’e ai le tulaga o Keriso i lo ia.</p>
	<p class="standard-indented">Ua ia tuua nei lona tulaga faaeaina i luma o le Atua, a ua alu atu Lusifelo na te faasalalauina i agelu le agaga faitio ma le faameo. Na ia galue faalilolilo, ma sa ia faaufiufi mo se vaitaimi lona loto leaga i lalo ifo o se mea na foliga mai o se faaaloaloga i le Atua. Na ia taumafai ina ia faatupu le agaga faitio ma le faaseā i agelu e faatatau i tulafono ua pulea ai i latou. O ana faamatalaga ua foliga mai ai e le mana’omia e agelu ni tulafono e saisaitia ai lo latou sa’olotoga. Afai e paia le natura o agelu, o Jona uiga e tatau ona tuu agelu e fai la latou faitalia ma usita’i i lo latou lava iloa. Na foliga mai i ana faamatalaga ua le sa’o le faiga o ia e le Atua <span type="pagebreak" id="calibre_link-467" title="416" class="pagebreak">[416]</span> ona ua tuuina e le Tamā le pule aoao ia Keriso. Fai mai lana tala e le o sona naunau ina ia faaeaina atili e ia lona lava tulaga ua ia sa’ilia ai nei se malosi ma se mamalu maualuga. Fai mai o ia ua ia faia lenei mea ina ia maua ai le sa’olotoga mo le au agelu uma a le lagi, ina ia avea lea ma ala latou te oo atu ai i se tulaga e sili a’e ona maualuga mo i latou uma.</p>
	<p class="standard-indented">O le alofa mutimutivale o le Atua na Ia onosa’i ai ia Lusifelo. E lei ave’esea o ia mai lona tulaga faaeaina ina ua faato’ā amata lona uiga lē fiafia ma le faameo. E lei faate’aina foi o ia ma lona tulaga ina ua amata ona alu ma faasalalau i agelu faamaoni ana faamatalaga sese ma upu taufaaleaga. Na umi lava se vaitaimi o onosa’i pea le Atua ma avatua i ai le avanoa e tu ai pea o ia i lona tulaga i le lagi. Na tuuina atu pea ia te ia e le Atua le avanoa e maua ai e ia le faamagaloga pe afai e gaua’i ma salamō. E leai se mea na taofia e le alofa ma le poto faalelagi ina ia mafai ai ona liliu ese o ia mai lona auala sesē. Na o le alofa lava o le Atua ma Lona poto e mafai ai ona lava le onosa’i e tuuina atu ai ia avanoa ia Lusifelo. Faato’ā vaaia lea o le agaga lē fiafia ma le faitio i le lagi. E lei iloa e Lusifelo i le amataga le mea o le a oo i ai lana galuega leaga ua faia nei. E lei malamalama foi o ia i le uiga moni o ona lagona. Peitai na faailoa manino atu ia Lusifelo e leai ma se mafua’aga lelei o lona lē fiafia; na ia lagona foi o ia ua sese; ma e amiotonu le Atua i Ona ala uma. Na ia lagona foi e ao ona faailoa atu lona sese i luma o le lagi uma. Ana usita’i Lusifelo i lenei lagona lelei, semanū e faasaoina o ia faatasi ma le tele o le au agelu. E lei atoatoa le liliu’ese o Lusifelo i lea taimi, mai lona faamaoni i le Atua. E oo atu i lea taimi ua lafoa’i e Lusifelo lona tulaga faakerupi na te faamālumalu ai i le nofoalii o le Atua. Peitai, ana loto malie o ia e toe liliu i le Atua ma ioe i le poto ma le faautauta o le Atua Foafoa, ana loto malie o ia na te talia se tulaga o le a tofia i ai o ia e le Atua i Lana fuafuaga lautele, semanu e toe faafoi o ia i lona tulaga.muamua Peitai, na le fia gaua’i Lusifelo ona o lona faamaualuga. Na tumau pea o ia i le faasesēina o lana mea ua fai, ma ua fai mai o ia e leai se mea o le a mana’omia ai fua sona salamō. Ua fuli atoatoa atu nei Lusifelo i le faia o le fouvalega tele e tetee atu ai i Le na faia o ia.</p>
	<p class="standard-indented">Ua faasaga atu nei o ia na te faaaogāina le malosi ma le maoa’e o lona mafaufau e fai ai le galuega o le taufaasese, ina ia maua mai ai agelu na i lalo ifo o lana pule e lagolagoina lana mata’upu. E oo lava i apoapoa’iga ma olega ma fautuaga a Keriso ia te ia, ua faasaga nei Lusifelo e faaleagaina ma mimilo ina ia lagolagoina ai ana pepelo. O ē na pipii ia te ia i lo latou alofa faamaoni, ua ia fai i ai ua lē sa’o le manatu o le Atua ia te ia, ma ua le fia faafofoga mai le Atua ia te ia. E le gata i lea o le a faaitiitia foi lona sa’olotoga. Ua uma ona mimilo fetalaiga a Keriso ina ia lagolagoina ai lana mata’upu, ona faasolo atu lea o Lusifelo i lona lē ta’ua o le upu moni atoa ae tau o mea e lagolagoina ai lana itu. E le gata i lea ua ia molia pepelo le Alo o le Atua ona ua ia fai mai ua fai se faufauga a <span type="pagebreak" id="calibre_link-468" title="417" class="pagebreak">[417]</span> Keriso e faamātagāina o ia i luma o le lagi atoa. Na ia taumafai foi e faatelē le va o ia ma agelu o lo o faamaoni pea i le Atua. O i latou uma ua na le mafai ona faasesēina ina ia latou lagolagoina atoatoa o ia, ua ia molia sese i latou ma fai mai o agelu ia e leai so latou manatu mamafa i mea e tāua i ’au a le lagi. O le galuega leaga ua ia faia nei, ua ia tu’ua’ia lea mea i luga o agelu o lo o faamaoni pea i le Atua. Ua ia mimilo upu ma faagaioiga a le Atua ina ia lagolagoina ai lana moliga e faatatau i le le faia e le Atua o le amiotonu ia te ia. Ua ia faatupu le vevesi ma le fenumia’i i mafaufau o le au agelu e ala i ana faamatalaga e uiga i fuafuaga a le Atua. O mea faigofie uma, ua ia taumafai e ufiufi i se ao ina ia foliga mai ai o se mealilo e faigata ona malamalama i ai. Ua faapena ona faia togafiti poto a Lusifelo ina ia masalosalo ai agelu i fetalaiga manino ma le faigofie a Ieova. O lona tulaga maualuga i luma o le Atua ua faigofie ai ona talitonu agelu i ana faamatalaga, ma ua faapena ona faaliliuina e Lusifelo agelu e toatele ina ia latou tutū faatasi i le faiga o le fouvalega i le pule a le Atua.</p>
	<p class="standard-indented">O le finagalo amiotonu o le Atua na Ia faatagaina ai Satani na te tauaveina pea lana galuega se’ia oo ina matua le agaga faitio ma le faameo ma ua faatino mai ai le fouvalega. Na finagalo le Atua ina ia tupu ma ia atoatoa ona tino mai fuafuaga a Satani, ina ia malamalama i latou uma na faia e le Atua i le uiga moni ma le natura o fuafuaga a Satani. Na maualuga le faaeaina o Lusifelo, le kerupi na faauuina; na alofagia o ia e au agelu a le lagi, ma sa faigofie ona latou faia o soo se mea na ia poloa’iina. O le malo o le Atua e aofia ai au agelu a le lagi, faapea ma i latou uma ua latou ’ainā isi lalolagi uma na Ia faia. Na manatu Satani a mafai ona liliu atu agelu i lana itu i le faiga o le fouvalega, o le a faigofie foi ona liliu atu i latou ua ’ainā ai isi lalolagi. E mata’utia le poto na faaogaina e Satani e fai ai ana faamatalaga ina ia foliga mai ai e amiotonu ana mea taufaasese. E maoa’e lona malosi ma lona poto i mea taufaasese, ma sa iloa e Satani o le a manuia lana galuega pe a ufiufi lelei lona uiga moni. E oo lava i agelu na faamaoni pea i le Atua, latou te lei malamalama atoatoa i le amio a Satani po o le a tonu le mea ua aga’i atu i ai lana galuega.</p>
	<p class="standard-indented">Na faigata tele ona faamalamalamaina i agelu le uiga moni o le galuega a Satani ona sa maualuga faaaloaloga na ave i ai e agelu. Na atili faigata foi ona faaalia atu i agelu le natura moni o le galuega a Satani ona sa faaufiufi lelei e Satani le uiga moni o lana amio mai agelu. Afai e le tuua le agasala e tupu se’ia matua ma aliali mai ona fua, o le a le foliga mai o se amioleaga. Faato’ā aliali mai lea o se mea faapea i le atulaulau uma na faia e le Atua. O le mea lena na faigata ai i agelu paia ona latou malamalama i le uiga moni o le agasala ma lona leaga. Latou te le mafai ona malamalama i i’uga mata’utia o le a aliali mai pe a ave’esea le -tulafono a le Atua. Na ufiufi lelei e Satani lana galuega i le amataga, i lalo ifo o se tala faapea o lo o faamaoni pea o ia i le Atua. Fai mai lana tala o <span type="pagebreak" id="calibre_link-469" title="418" class="pagebreak">[418]</span> lo o sa’ilia e ia ni auala e faalauteleina ai le viiga o le Atua, ma atili faamautuina ai Lana faigamalo, ma maua ai le lelei o au agelu uma a le lagi. Na poto tele Satani e faaufiufi le uiga moni o lana galuega. O le mea lea na mafai ai ona tuutuu lemu atu i mafaufau o agelu mea e faaoso ai lo latou le fiafia, a’o faasaga Satani e fai ina ia foliga o lo o ia sa’ilia auala e ave’esea ai le lē fiafia ma le faameo o agelu. Na faapena ona fai ana faamatalaga e una’ia ai le suiga o tulafono ma le faatulagaga o le malo o le Atua, ae na faaufiufi mai faapea ua mana’omia ia suiga ina ia faasaoina ai le filemu ma le nofo lelei i le lagi.</p>
	<p class="standard-indented">E faaaogāina e le Atua na o le amiotonu ma le upu moni i ana fesoota’iga ma Satani ma le agasala. E mafai ona faaaogā e Satani mea e pei o le taufaasee ma le taufaasese, o mea e le mafai ona faaaogāina e le Atua. Ua uma ona ia taumafai e mimilo fetalaiga a le Atua ma faauigasesēina i luma o agelu le fuafuaga o le faigamalo a le Atua. Fai mai lana tala i agelu, ua lē amiotonu le Atua ona ua ia faia tulafono e faaitiitia ai le sa’olotoga o agelu i le lagi. Fai mai o ia ua finagalo le Atua ina ia gaua’i ma usita’i uma atu agelu ma tagata ia te ia, ina ia sa’ilia ai Lona lava viiga ma Lona faaeaina. O mea uma nei ua tatau ai ona tuu le agasala e tupu ma fua mai ma se’i matua ona fua, ina ia faaiioa atu ai i agelu uma i le lagi faapea i latou i isi lalolagi, le amiotonu o Lona malo, ma le lelei atoatoa o Lana tulafono. Ua uma ona faia faamatalaga a Satani e foliga mai ai o ia o lo o sa’ilia auala e atina’e ai le lelei o le atulaulau uma. E ao ona malamalama agelu uma ma tagata uma i le natura moni o Satani, atoa ma le pogai moni o lana galuega. E ao ona lava se taimi e tuuina atu ia Satani ina ia faaiioa mai ai lona uiga moni e ala i ana amioleaga.</p>
	<p class="standard-indented">O le lē fiafia ma le agaga faitio ma le faaseā na lūlūina e Satani i le lagi, ua tuua’ia nei e ia nei mea i luga o le tulafono ma le faigamalo a le Atua. Fai mai o ia ua tutupu mai amiogaleaga uma talu ai le faigamalo a le Atua. Ua fai lana tala o le autū moni o lana galuega o le atina’e lea ma le faaleleia atili o tulafono a Ieova. O le mea lea e ao ai ona tuu Satani se’i faaali mai pe moni ana faamatalaga, ma se’i vā’ai i latou uma na faia e le Atua i le i’uga o suiga na mana’o Satani e faia i le tulafono a le Atua. E ao ona tuu Satani se’i faaauau lana galuega, ina ia ta’u mai e ana galuega lona natura moni, ma ta’usalaina ai o ia e ana lara galuega. Na fai le tala a Satani i le amataga na te le o faia se fouvalega i le Atua. E ao ona tuu Satani se’i vā’ai le lagi ma le atulaulau uma ua faaalitino mai le taufaasesē.</p>
	<p class="standard-indented">Ua maua le i’uga ua tatau ona tuli’esea Satani mai le lagi. Peitai o le poto o le Silisili Ese na Ia lē faa’umatiaina ai le tiapolo i lea taimi. O le galuega e faavae i luga o le alofa, ua na o le pau lea o le itu’aiga galuega e talia e le Atua. O le mea lea e ao ai ona vaavaai agelu faapea ma tagata i fua o galuega a Satani, ina ia faia ai la latou galuega mo Ia ona ua latou lagona le amiotonu ma le alofa o le Atua. Ana faa’umatia e le Atua Satani i <span type="pagebreak" id="calibre_link-470" title="419" class="pagebreak">[419]</span> lena taimi, semanū o le a lē malamalama agelu i le lagi atoa ma tagata i lalolagi uma na faia e le Atua, i le amiotonu ma le alofa o le Atua, ona latou te lei vā’ai i fua o galuega a Satani. Ana faa’umatia e le Atua Satani i lena taimi, semanū o le a latou auauna i le Atua i lo latou fefefe ae le o so latou alofa ia te Ia. Semanū e faa’umatia atu Satani ae toe tupu mai foi se isi na te faaauauina le agaga o le fouvalega. E ao ona tuu le agasala se’i fua ma matua se’i vā’ai i ai agelu ma tagata i lona uiga moni. E ao ona tuu Satani se’i atina’e ma faaatoatoa mea uma na ia mana’o i ai, ina ia vā’ai uma i ai i latou na faia e le Atua i le natura ma uiga moni o ana moliga na faia e faatatau i le malo o le Atua, ina ia le toe masalosalo e faavavau se tasi o i latou i le amiotonu ma le alofa tunoa o le Atua, atoa ma le lēmasuia o Lana tulafono. O le mea lea e ao ona faia mo le lelei o le lagi ma le atulaulau uma i augatupulaga uma o le ola e faavavau.</p>
	<p class="standard-indented">Na finagalo le Atua ina ia avea le fouvalega a Satani o se lesona i le atulaulau uma i augatupulaga uma o le lumana’i, ina ia avea o se molimau e faavavau o le natura moni o le agasala, atoa ma i’uga mata’utia e maua mai ai. O le tuuina o Satani e faa’atoatoa lana pule, faatasi ai ma i’uga leaga o lea pule i olaga o tagata faapea ma agelu, o mea ia o le a faailoa mai ai fua mata’utia o taumafaiga ina ia ave’esea le pule a le Atua. O le a fai foi lea ma molimau e faailoa mai ai ua milo faatasi i le faigamalo a le Atua Lana tulafono ma le manuia silisili o i latou uma na Ia foafoaina. Ua faapena ona avea le tala tusia o lenei fouvalega mata’utia, le fouvalega na faatagaina e le Atua ina ia faaauauina, ua avea lea tala tusia ma pa puipui e faavavau, e taofia mai ai tagata atoa ma agelu, mai le faasesēina o i latou e faatatau i le uiga moni o le solitulafono, ma faasaoina ai foi i latou mai le faia o le agasala, atoa ma le puapuagatia talu ai le faasalaga o le agasala.</p>
	<p class="standard-indented">E oo atu lava i le i’uga o le taua i le lagi o taumafai pea lava Satani e taupunipuni i lana mea ua fai, ma su’e se mea na te ’alofaga i ai, ina ia foliga mai ai e sa’o lana mea ua fai. Ua mae’a le folafolaga o le a tuli’esea o ia faatasi ma ana ’au mai le mafutaga o le manuia, ona lē toe nanāina loa lea e le ta’ita’i o le fouvalega lona manatu faatauvaa i le tulafono a le Atua. Ua fai faalaua’itele mai nei ana faitioga ma ana moliga na fai faalilolilo. Ua toe fai mai nei o ia e le mana’omia e agelu se tulafono e pulea ai i latou. Fai mai lana tala e tatau ona tuu agelu i la latou faitalia e fai le mea e tusa ma o latou loto, ma o lea faitalia o le a ta’ita’iina ai i latou e faia le mea sa’o; e aunoa ma se sese e maua mai ai. Na ia faailoa lona inoino i poloa’iga a le Atua; ua ia fai mai o poloa’iga a le Atua ua faaitiitia ai lo latou sa’olotoga. E le gata i lea ua ia fai mai o le sini ma le faamoemoe o lana galuega o le soloia lea o le tulafono; ma afai e maua e agelu le sa’olotoga mai le tulafono, o lona manatu o le a oo ’au uma a le lagi i se olaga ma se tulaga e sili ona matagofie ma le faaeaina.</p>
	<p class="standard-indented">Ua tutū faatasi nei Satani ma ana ’au, ma ua latou lafo le leaga o la <span type="pagebreak" id="calibre_link-471" title="420" class="pagebreak">[420]</span> latou fouvalega i luga o Keriso. Ua latou fai mai semanū e leai se fouvalega pe ana leai le a’oa’iga o i latou e Keriso. O lo latou le migao ma o latou uiga upuvale na faailoa i lo latou fai mai o i latou o ni agelu mamā, a ua lutia i latou i puapuaga ona o se faigamalo sauā. Na faapena ona faama’a’a ma faamalō Satani ma ana ’au i la latou tetee ma la latou taumafaiga ina ia lafotuina le faigamalo a le Atua; ma ua tuli’esea loa mai le lagi le ta’it’ai o le fouvalega faapea ma ana ’au uma.</p>
	<p class="standard-indented">O lo o galue pea lava i le lalolagi le agaga lea na tupu mai ai le fouvalega i le lagi; ua galue nei i le lalolagi lea agaga na te faatupuina le leaga ma faaosoina nisi fouvalega. Ua faaauau nei e Satani i tagata i le lalolagi le mea e tasi na ia faia i agelu i le lagi. Ua pule nei lona agaga i le fanau o le le usita’i. Pei lava ona faia e Satani, ua faapea foi ona latou taumafai ina ia talepe i lalo le tulafono a le Atua, ma ua latou folafola atu i isi tagata le sa’olotoga e ala i lo latou solia o poloa’iga a le Atua. E pei lava ona tetee Satani ma ana ’au, ma latou inosia le a’oa’iga a Keriso, o lo o faapena foi ona tetee tagata i le a’oa’iga o le agasala. O le taimi e oo ifo ai i mafaufau o tagata le fe’au lapata’i a le Atua, o le taimi foi lea e galue ai Satani i tagata ina ia latou sa’ilia se mea latou te ’alofaga i ai i a latou agasala, ma ia latou sa’ilia nisi latou te tutu faatasi e lagolagoina i latou i la latou amioleaga. Ua latou le liliu ese i lo latou sese, a ua latou faatupu faalavelave i le ua ui atu ai lo latou a’oa’iga; ua peisea’i o le a’oa’iga le pogai o le faalavelave. Talu mai lava aso o Apelu se’ia tini mai i lo tatou vaitaimi, o le agaga lava lea e tasi o lo o faaalia pea i ū ua mafai ona latou avatua le a’oa’iga o le agasala.</p>
	<p class="standard-indented">Ua ta’ita’ia e Satani le tagata i le faia o le agasala, e ala i lona faia o le mea e tasi na ia faia i le lagi - o lona faauigasesū ina lea o le amio a le Atua, ina ia foliga mai ai o Ia o se Atua sauā ma le le alofa. E oo mai i le taimi nei o lo o faamanuiaina pea lava taumafaiga a Satani i lea itu. Ona sosoo atu loa lea ma le isi moliga a Satani - ua ia fai mai o le leai o se amiotonu o tulafono a le Atua, o le mea lena ua tupu mai ai le pa’O o le tagata; ma o le tulafono lava foi lea na tupu mai ai lana fouvalega.</p>
	<p class="standard-indented">Peitai, ua faaalia mai e le Atua Lana lava amio i upu nei: “O Ieova, o Ieova, o le Atua alofa mutimutivale ma le alofa fua, e telegese Lona to’asā, ae tele le alofa ma le faamaoni; o Le tausi le alofa e oo atu i afe o tupulaga; o Le faamagalo foi i le amioletonu ma le solitulafono ma le agasala, ae le faasaoina lava e Ia o e agasala”. Esoto 34:6, 7.</p>
	<p class="standard-indented">Na faaalia e le Atua Lana amiotonu ma le amiotonu o Lona nofoalii ina ua tuli’esea e Ia Satani mai le lagi. Peitai, ua faailoa mai e le Atua Lona alofa i le tagata, e ala i Lona tuuina mai o Lona Atalii e to’atasi e maliu e fai ma sui o le fanau a tagata, ina ua latou agasala e ala i lo latou gaua’i atu i le taufaasese a le tiapolo. Ua faailoa mai ia i tatou le amio a le Atua e ala i le togiola. E malosi le leo o le satauro e ta’u mai ai i le atulaulau uma le sese o le ala o le agasala na filifilia e Lusifelo. Ua faailoa mai foi e <span type="pagebreak" id="calibre_link-472" title="421" class="pagebreak">[421]</span> le satauro e lē mafai ona tuua’ia le faigamalo a le Atua i le fouvalega na faatupu e Lusifelo.</p>
	<p class="standard-indented">Na faaalitino mai le natura moni o le amio a Satani i le taua i le va o Keriso ma le tiapolo, i le vaitaimi o le galuega a le Faaola i le lalolagi. O auupega tiga ma le sauā na faaaogā e le tiapolo i le Faaola o le lalolagi i lea taua, o mea ia ua matuā ave’esea ai se masalosalo na totoe i loto ma mafaufau o agelu i le lagi faapea ma le atulaulau uma, e faatatau ia Satani. O lona upuvale ma lona lē migao ina ua ia mana’o e faapa’ū ma ifo atu Keriso ia te ia; o lona lē ’āno’ano ma lona avea o Keriso i luga o le malumalu ma le tumutumu o le mauga, ma lona mana’o ’āno’anoa ina ia oso faapa’ū ifo Keriso mai le tumutumu o le mauga; o lona lē alofa na faaalia i le po atoa na fe’avea’i ai Keriso mo Lona faamasinoga mai lea tagata i lea tagata leaga; o lona faaosoina o le au ositaulaga ma tagata latou te teena Lona alofa, ma i’u ai lava ina latou fe’ei ma valaau atu, “Faasatauro ia te Ia! Faasatauro ia te Ia”; o nei mea uma na oo ifo ai le maofa atoa ma le ita i loto o le atulaulau uma faapea ma agelu.</p>
	<p class="standard-indented">O Satani na pogai mai ai le teena o Keriso e le lalolagi. Na tuu uma e le alii o le pouliuli lona malosi ma lona atamai faitogafiti i le faiga o le galuega e faa’umatia ai Iesu. Na iloa e Satani o le alofa mutimutivale o Keriso, o Lona agalelei ma Lona alofa lavea’i, o mea nei ua faaali atu ai i le lalolagi le amio a le Atua. Soo se fetalaiga na faia e le Alo o le Atua na tetee i ai Satani, ma sa faaaogāina e Satani tagata e fai mona sui latou te faatigaina lona olaga atoa i le puapuaga ma le faanoanoa. O upu ma mea taufaasese atoa ma pepelo na ia faaaogāina e faalavelave ai i le galuega a Iesu; o le loto fasioti tagata na faaalia e ala i le fanau o le lē usita’i; o ana moliga pepelo ma le faasauā na faia i Le na atoatoa ma lelei Lona soifuaga - o nei mea uma na tutupu a’e i se loto ua tumu i le loto leaga ma le fia tauimasui. O le loto leaga, o le loto ’ano’anoa, o le loto fia fasioti tagata ma le tauimasui - o nei lagona uma ua pa a’e nei e pei o se mauga mu i le Alo o le Atua i Kalevario, a’o maimoa uma le lagi i lo latou lē talitonu i le mea ua fai.</p>
	<p class="standard-indented">Na afio a’e Iesu i le lagi ina ua mae’a ma faataunuuina le tuuina atu o Ia e fai ma taulaga o le agasala. E lei talia e Ia le faamanū ma le viiga a agelu se’i mua’i tuuina atu lana talosaga i le Tamā. Fai mai Lana talosaga: “O lo’u loto lenei ia te i latou ua E foaiina mai ia te a’u, ina ia latou faatasi ma a’u i le mea ou te i ai”. Ioane 17:24. Ona faalogoina loa lea o le si’ufofoga na tuuina mai i le alofa e lē mafaamatalatalaina. Na sau ma le malosi lenei si’ufofoga mai le nofoalii o le Tamā ua faapea mai: “Ia ifo agelu uma a le Atua ia te Ia”. E leai ma se ila na i luga o Iesu. Ua i’u nei Lona faalumaina, ua mae’a Lana taulaga, ma ua faae’e atu nei ia te Ia se suafa e silisili i igoa uma.</p>
	<p class="standard-indented">Ua tu matilatila mai nei le amioleaga a Satani e aunoa ma se mea e ’alofaga i ai. Ua aliali nei le natura moni o lana amio o le pepelo ma le <span type="pagebreak" id="calibre_link-473" title="422" class="pagebreak">[422]</span> fasioti tagata. Ua iloa nei e agelu o le agaga na pulea ai e Satani le fanau a tagata, o le agaga lava lea semanū na te faaaogāina pe ana faatagaina o ia na te pulea ai ’au a le lagi. Na fai lana faamatalaga o le solia o le tulafono e maua ai le sa’olotoga ma le faaeaina. Peitai o lenei ua vaaia o le solia o le tulafono e i’u i le pologa ma le pa’ū maulalo.</p>
	<p class="standard-indented">Ua manino lelei mai nei moliga pepelo a Satani e faatatau i le amio a le Atua ma Lana faigamalo. Na fai lana moliga e faapea ua mana’omia e le Atua le gaua’i ma le usita’i o agelu ma tagata ia te Ia ona o lo o sa’ilia e Ia Lona lava lelei ma Lona faaeaina. O le isi moliga a Satani e faapea ua mana’omia e le Atua ina ia faamaulalo e agelu ma tagata i latou lava ma latou tau’ave o latou lava satauro; peitai e lē o faaalia e le Atua se faamaulaloina o Ia e Ia lava, Na te lē o tau’aveina foi sona satauro ma taofia Ona mana’o ona o le lelei o se isi. Lenei la ua vaaia le mea moni. Ua faia e le Tupu o le lagi ma le lalolagi le mea sili e mafai ona faia e le alofa mo le lelei o isi, e ala i Lana taulaga ua faia mo le faaolataga o le fanau agasala a tagata. “Sa ia Keriso le Atua, ua faaleleia e Ia le lalolagi ia te Ia”. 2 Korinito 5:19. Ua iloa nei foi o le naunau o Satani i le mamalu ma le pule na ia tatalaina ai le faitoto’a o le agasala; peitai ua faamaulaloina e Keriso Ia lava ma ua usita’i e oo i le oti, ina ia mafai ai ona faaumatia le agasala.</p>
	<p class="standard-indented">Ua faaalia nei e le Atua Lona inoino i faavae autū o le fouvalega. Ua vā’ai nei le lagi atoa i le faaaliga o Lana amiotonu, e ala i le faasalaina o Satani ma le togiolaina o le tagata. Na fai le faamatalaga a Lusifelo faapea afai e lemasuia le tulafono a le Atua, ma afai e lēē mafai ona solofua le faasalaga o le agasala, o lona uiga o le a masesei e faavavau le Atua ma soo se tasi na te solia Lana tulafono. Na fai lana tala faapea ua oo le fanau a tagata i le tulaga e le toe mafai ai ona togiolaina i latou, ma o lona uiga ua avea nei i latou uma o tagata o lana itu. Peitai o le maliu o Keriso e avea ma sui o le tagata, o se molimau lea e le iloa e Satani ona tali i ai. Na pa’ū le faasalaga o le agasala i luga o Le na tutusa ma le Atua; ma ua maua ai nei e le tagata le sa’olotoga na te talia ai le amiotonu a Keriso, atoa ma le manumalo ia Satani e pei ona manumalo le Alo o le Atua. E maua e le tagata lea manumalo e ala i le olaga salamō ma le loto maulalo. Ua faapena ona faaalia le amiotonu a le Atua, a ua maua ai foi le ta’uamiotonuina mo i latou uma o ē faatuatua ia Iesu.</p>
	<p class="standard-indented">Peitai e lē na o le togiolaina o le tagata na afio mai ai Keriso i le lalolagi e puapuagatia ma maliu ai. Na afio mai o Ia na te “faasilisilia le tulafono ma faamamaluina”. Ua Ia faia lea mea e le gata ina ia manino lelei ai tagata o le lalolagi i lo latou tiute i le tulafono, a ia faaiioa atu ai foi i isi lalolagi uma le lemasuia o le tulafono a le Atua. Ana mafai ona sōloia le tulafono, semanū e le mana’omia le tuuina atu e Keriso o Lona soifua e fai ma togiola o le soliga o le tulafono. Ua avea le maliu o Keriso ma faamaoniga sili e iloa ai le mausali ma le tūtūmau e faavavau o le tulafono <span type="pagebreak" id="calibre_link-474" title="423" class="pagebreak">[423]</span> a le Atua. O le alofa le mafuatia o le Tamā ma le Alo na faia ai le taulaga mo le togiolaina o ē agasala. Ua faaalia atu e lea taulaga i agelu a le lagi ma tagata i soo se lalolagi, se mea e le mafai i se isi auala ona faamaninoina. E leai ma se isi auala, ua na o le maliu lava o Keriso e mafai ona faailoa atu ai, o le amiotonu ma le alofa tunoa o faavae ia o le tulafono ma le faigamalo a le Atua.</p>
	<p class="standard-indented">O le toe vaega o le faamasinoga o le a manino ai e leai se mafua’aga lelei mo le tula’i mai o le agasala. O le a fesili atu le Faamasino o le lalolagi ia Satani, “O le a se mafua’aga lelei o lau fouvalega ia te A’u, ma lou fāōa o tagatanuu o Lo’u malo?” Peitai, o le a leai se mea e ’alofaga i ai lē na pogai mai ai le amioleaga. O le a tapunia gutu uma lava, ma o le a lē magagana ’au uma o le fouvalega.</p>
	<p class="standard-indented">Ua faaalia mai e le satauro i Kalevario le le maliua o le tulafono a le Atua; peitai ua faaalia mai ai foi i agelu ma tagata o le oti o le totogi lea o le agasala. Na tā le logo o le oti o Satani ina ua valaau le Faaola ma faapea mai, “Ua taunuu”. Na iloa ai i lena taimi le i’uga o le a oo i ai le taua faa’umi’umi i le va o le lelei ma le leaga; ma ua mautinoa ai foi i lena taimi le faa’umatiaga e faavavau o le amioleaga. Na ui atu le Alo o le Atua i le faitoto’a o le tuugamau, ina ia mafai ai e Ia e ala i Lona maliu, ona faaumatia le tiapolo, o le na i ai le malosi o le oti. Eperu 2:14. O le naunau o Lusifelo i le pule na ia fai ane ai: “Ou te siitia i luga lo’u nofoalii ia sili i fetu a le Atua; ...mā te tutusa ma le Silisili Ese”. Peitai ua fetalai atu i ai le Atua: “Ou te avea oe ma lefulefu i le fogaeleele, ...e le toe i ai lava oe e faavavau”. Isaia 14:13, 14; Esekielu 28:18, 19. O lo o sau le aso e mu ai e pei o se umu le lalolagi; o le a faaumatia ai i latou uma o ē faamaualuluga, ma i latou uma o ē amioleaga, auā ua fetalai mai ai Ieova o ’au. E leai foi se mea e totoe o i latou - e oo i se aa po o se lālā la’au. Malaki 4:1.</p>
	<p class="standard-indented">E oo atu i lea taimi ua molimauina e le lagi ma le atulaulau uma le natura moni o le agasala, atoa ma lona i’uga. O le galuega o le faa’umatiaga o Satani ma le agasala, ma ē amioleaga uma, semanū e oo ai le fefefe i agelu ma ta’uleagaina ai le suafa o le Atua pe ana faia lea galuega i le amataga. Peitai o le faia o lea galuega i le i’uga, e pei o le fuafuaga a le Atua, o le a faamaonia ai Lona alofa ma Lana amiotonu i luma o agelu ma tagata o ē ua teu i o latou loto Lana tulafono, o ē fiafia e fai Lona finagalo. E le toe aliali a’e le amioleaga. Fai mai le afioga a le Atua: “E le tupu faalua mai le puapuaga”. Nauma 1:9. O le a aloa’ia le tulafono a le Atua e avea o le tulafono o le sa’olotoga, ae le o se amo o le pologa e pei o faitioga a Satani. O se foafoaga ua tofotofoina ma ua latou faamaonia le lelei o le Atua, latou te le toe liliu ese ia te Ia, ona ua latou vā’ai lelei i le amiotonu o Lona alofa le mafuatia, ma Lona poto silisili ese. <span type="pagebreak" id="calibre_link-475" title="424" class="pagebreak">[424]</span> </p>
</div>
</div>


<div class="calibre1" id="calibre_link-33">
<div class="chapter" id="calibre_link-651">
	<h2 class="chapterhead">Mataupu 30&mdash;Feitaga’i I Le Va O Le Tagata Ma Satani</h2>
	<p class="standard-indented">Ou te faatupuina le feitaga’i ia te oulua ma le fafine, o lau fanau foi ma lana fanau; na te tu’imomomoina lou ulu, a’o oe ete tu’imomomoina lona mulivae”. Kenese 3:15. O le folafolaga na faia e le Atua ia Satani ina ua pa’ū le tagata, o se valo’aga lava lea ua aofia ai augatupulaga uma se’ia oo i le i’uga o le lalolagi. Ua faailoa mai i lenei valo’aga le taua tele o le a aafia ai nuu ma itu’aiga uma o tagata o ē o le a ola i le lalolagi.</p>
	<p class="standard-indented">Na fetalai le Atua: “Ou te faatupuina le feitaga’i”. E le o se natura lea e masani ai le tagata, le feitaga’i ma Satani. Na leaga le natura o le tagata ina ua solia e ia le tulafono a le Atua, ma ua leai se feitaga’i i lo la va ma Satani, a ua ō gatasitasi nei ona uiga ma le natura o le ti’apolo. E leai se feitaga’i e masani ai i le va o le tagata agasala ma lē na pogai mai ai le agasala. Na amioleaga uma i la’ua ina ua la fulitua i le Atua ma pa’u’u ese ma Lana tapulaa. E lē mālōlō lē ua pa’u seiloga ua maua e ia nisi latou te lagolagoina lana mea ua fai. O le mea lea ua tutū faatasi ai agelu ua pa’u’ū ma tagata amioleaga i se faauoga ua latou iloa e i’u i le leaga. Ana leai le Agaga o le Atua, semanū ua faia se fesoota’iga faatasi i le va o Satani ma le tagata, e tetee atu ai i le Atua ma le malo o le lagi.</p>
	<p class="standard-indented">Na faaosoosoina e Satani le tagata ina ia agasala; o Satani foi na pogai ai le fouvalega a agelu. Ua faia e ia lea galuega ina ia maua ai nisi latou te tutū faatasi i le taua e tetee atu ai i le Lagi. E leai se ese’esega i le va o Satani ma ana ’au i lo latou loto fia fasioti ia Keriso. E i ai ni fe’ese’esea’iga i lo latou va i nisi mata’upu; peitai ua tasi i latou i lo latou tetee i le pule a le Tupu o le Lagi ma le lalolagi. Peitai na faalogo loa Satani i le folafolaga e faatatau i le feitaga’iiga i le va o ia ma le fafine, ma le va o lana fanau ma le fanau a le fafine, ona iloa ai lea e Satani o le a i ai se mea o le a faalavelave i ana taumafaiga e toso ai i lalo le natura o le tagata, ma o le a i ai se fesoasoani e maua e le tagata na te mafai ai ona tetee mai i lona malosi.</p>
	<p class="standard-indented">Ua ita Satani i le fanau a tagata ona ua avea i latou o nisi e faailoa i ai le alofa mutimutivale o le Atua e ala ia Keriso. E mana’o Satani ina ia faaleaga le fuafuaga a le Atua mo le faaolataga o le tagata; e mana’o foi <span type="pagebreak" id="calibre_link-476" title="425" class="pagebreak">[425]</span> Satani ina ia ta’uleagaina le suafa o le Atua e ala i lona faaleagaina o le tagata, le galuega a Ona aao. E mana’o Satani ina ia le maua se fiafia i le lagi, ma ia faatumulia le lalolagi i le oi ma faatafunaga. Ona tuua’i loa lea e Satani nei leaga uma i luga o le Atua ona o Lona faia o le tagata.</p>
	<p class="standard-indented">Ua totōina e Keriso i le loto o le tagata le agaga lelei e tupu a’e ai i le tagata lona inoino ia Satani. Ana leai lenei agaga ma lenei malosi’aga e maua mai ai le liuga ma le faafouga, semanū e pologa pea lava le tagata i lalo ifo o le pule a Satani. Peitai. O le agaga lelei ua totōina e Keriso i le loto o le tagata, ua mafai ai e le tagata ona tetee i le pule sauā a le tiapolo. Ua vaaia le galuega a lenei agaga lelei mai lugā, i soo se tasi ua inoino i le agasala ma ua le toe fiafia i ai, ma soo se tasi na te teena ma manumalo i tu’inanau o le tino.</p>
	<p class="standard-indented">Na vaaia manino le feitaga’i i le va o le agaga o Keriso ma le agaga o Satani, i le tali a le lalolagi ia Iesu i Lona ulua’i maliu mai. Na teena e tagata Iutaia Iesu ona sa taunuu mai o Ia e aunoa ma se tamāo’aiga faalelalolagi; ae le gata i lea na faaali mai o Ia e aunoa ma le mamalu ma teuga e masani ai tupu ma ao o malo. Peitai e le na ona pau lea o le pogai na latou teena ai Iesu. Na latou iloa lelei e i ai Lona mana ma Lona malosi e mafai ona sui a’i le leai o se mamalu ma ni teuga e vaaia i fafo. Peitai o le soifua mamā ma le soifua paia o Keriso, o le mea lea na oso a’e ai le inoino ma le fia fasioti tagata o nei tagata amioleaga. Ua avea Lona Soifua le faapito ma Lona Soifua faapaiaina o se sasa ma se a’oa’iga faifaipea i le faamaualuga ma tu’inanau o ta’ita’i Iutaia. O le mea tonu lava lenei na oso a’e ai lo latou inoino ma lo latou fia fasi i le Alo o le Atua. Na tutū Satani ma ana agelu leaga latou te ’au faatasi ma tagata amioleaga. Ua faapena ona tuu faatasi le malosi’aga o agelu ua pa’u’ū ma tagata leaga, i le faiga o la latou tetee i le Toa o le upu moni.</p>
	<p class="standard-indented">Ua faaalia foi le agaga sauā lenei e tasi i soo o Keriso, e pei ona faaalia i lo latou Matai. Soo se tasi na te vaaia le uiga mātagā o le agasala, ma tetee atu ai i le faaosoosoga e ala i le malosi mai lugā, o le a le taumatea le pa’ū o le ita o Satani ma ana ’au i lea tagata. A’o tumau pea le agasala faapea ma tagata amioleaga i le lalolagi, o le a faapena foi ona tumau pea le ita ma le inoino o le lalolagi i faavae mamā o le upu moni, o le a tumau foi le faalumaina ma le sauāina o i latou o e savavali i ia faavae mamā. E le galulue gatasitasi soo o Keriso ma auauna a Satani. O lo o tumau lava foi le inoino o le toatele i le satauro o Keriso. O i latou uma foi o e ola amioatua ia Keriso Iesu, e sauāina i latou. 2 Timoteo 3: 12.</p>
	<p class="standard-indented">O e ua fai ma sui o le malo o Satani i le lalolagi, ua latou galulue i taimi uma i lalo ifo o lana ta’ita’iga mo le faatūina o lana pule ma le atina’e o lona malo e tetee atu ai i le malo o le Atua. O le mea lea ua latou sa’ilia ai ni auala e faaseseina ai soo o Keriso, ma faatosina ese ai i latou mai lo latou faamaoni ia Keriso. Ua latou mulimuli i uiga o Satani e pei o le mimilo o upu o le Tusi Paia ina ia lagolagoina ai la latou mata’upu. E pei <span type="pagebreak" id="calibre_link-477" title="426" class="pagebreak">[426]</span> lava ona taumafai Satani e faalumaina le Atua, ua faapena foi ona taumafai sui o Satani latou te taufaaleaga ma aumaia le luma i le fanau a le Atua. O Satani na una’ia i latou o e na fasiotia Keriso; o le agaga lava foi lea o lo o una’ia le au amioleaga ina ia latou faa’umatia Ona soo i ona po nei. O nei mea uma ua aofia i le ulua’i valo’aga lea ua faapea mai: “Ou te faatupu le feitaga’iina ia te oulua ma le fafine, o lau fanau foi ma lana fanau”. Ua le uma lenei feitaga’i se’ia oo i le i’uga o le lalolagi.</p>
	<p class="standard-indented">Ua tuu atoa i ai le malosi o Satani ma ana ’au uma i lenei taua. Aisea ua le fetaui ai ’au a Satani ma se tetee malosi mai le itu o tagata o le Atua? Aisea ua tulemomoe ai ma foliga faalēpopole fitafita a Keriso? Auā ua tau leai so latou fesoota’iga ma Keriso; aua ua matitiva i latou i Lona Agaga. Ua le foliga inosia ma mātagā ia i latou le agasala e pei ona inosia ma mātagā le agasala ia Keriso. Ua latou le tuuina lo latou malosi i le teena o le agasala e pei ona faia e Keriso. Ua latou le malamalama i le leaga a’ia’i o le agasala, ma ua latou tauaso ai i le natura moni ma le malosi o le alii o le pouliuli. Ua tau leai se inoino i le agasala ona ua le iloa e le toatele le malosi o le tiapolo, ma le leaga a’ia’i o le agasala, ma le toatele o e ua aafia ai i lana tetee ia Keriso ma Lana ekalesia. O le mea lea ua faasesēina ai le toatele. Latou te le iloa o lo latou fili o se ta’ita’i’au malosi, o le ua pulea mafaufau o agelu leaga. Latou te le iloa foi o lo o faia e ia le taua e tetee atu ai ia Keriso, ina ia taofia ai le faaolataga o agaga, ma ua faata’atitia nei ni ana fuafuaga ma ni ana faagaioiga maoa’e auā le manuia o lea taua. Ua seāseā tā’ua le igoa o Satani e le toatele o le au Kerisiano, e oo lava i faife’au o le talalelei. Ua latou le vā’ai i faailoga e iloa ai o lo o galue pea le tiapolo, ma e le o i’uvale ana taumafaiga. Ua latou faatamala i le tele o lapata’iga e faatatau i ana togafiti e tele, ma ua foliga mai ua leai so latou popole i le tiapolo.</p>
	<p class="standard-indented">A’o faapena ona tauaso mata o tagata i togafiti a Satani, o lo o mulimuli atu lenei fili mata’alia i o latou ala i taimi uma. O lo o i ai lenei fili i vaega eseese o le ’āiga, o lo o i ai i itu uma o nuu, ma aai, ma le ekalesia, ma le fono faitulafono a le malo, ma fale faamasino. O lo o fai ai lana galuega o le faafenumia’i o mafaufau, o le taufaasese, o le taufaaosooso. Ua faapena ona faa’umatia e ia agaga ma tino o tagata e oo lava i tamaiti. O lana galuega ua malepelepe ai ’āiga, ua faatupu ai fe’ese’esea’iga ma taua ma misa ma fouvalega ma le fasioti tagata. Peitai ua leai lava se popole i ai o le lalolagi Kerisiano i nei mea. E foliga mai ua latou manatu o le finagalo lea o le Atua ia i ai pea lava nei mea uma i le lalolagi.</p>
	<p class="standard-indented">O lo o sa’ili’ili pea lava Satani i auala na te manumalo ai i le fanau a le Atua, e ala i lona lepetia i lalo o pa pupuni ua va a’i i latou ma le lalolagi. Na maileia Isaraelu anamua ina ia latou faia le agasala, e ala i lo latou faia o ni fesoota’iga ma ni faauōga ma nuu faapaupau, o ni fesoota’iga ma ni faauōga na faasāina e le Atua. Ua faapena foi ona ta’ita’isesēina Isaraelu i ona po nei. “O ē le talitonu, ua faatauasoina i latou e le atua o le lalolagi <span type="pagebreak" id="calibre_link-478" title="427" class="pagebreak">[427]</span> nei, ina nei susulu ia te i latou le malamalama o le talalelei”. 2 Korinito 4:4. O ē uma ua lē faia sa latou filifiliga maumaututū mo Keriso, o auauna i latou a Satani. O le loto e lei fanaufouina, o lo o fiafia ma faapelepele pea i le agasala, ma o lo o sa’ilia e ia ni mafua’aga lelei e fai ma ona ’alofaga. O le loto ua faafouina e inoino i le agasala, e tu malosi foi e tetee i le agasala. A filifili le au Kerisiano e faifaimea faatasi ma ē amioleaga ma ē lē talitonu, ua latou ta’ita’inia i latou lava i le faaosoosoga. E sau Satani ia i latou ua ofu mai i ofu latou te le iloa ai ona foliga moni, ona faifailemū lea o lana togafiti e ufiufi ai o latou mata. O le a latou lē iloa ua fuafuaina lelei e Satani lo latou malaia, e ala i uō ua latou faifaimea faatasi. A’o faifaimalie lo latou foliga atu i le lalolagi i a latou amio ma upu ma mea e fai, ua faapena foi ona atili ai lo latou tauaso.</p>
	<p class="standard-indented">O le mulimuli atu o le au Kerisiano i tu a le lalolagi, e liua ai le ekalesia i le lalolagi, ae lē liua ai le lalolagi ia Keriso. O le faifaimea ma le agasala e i’u ai ina lē toe foliga o se agasala le agasala. O lē faifaimea faatasi ma auauna a Satani e le toe umi ae uma lona fefe ia Satani. Afai o le faiga o lo tatou tiute ua tatou oo ai i le tofotofoga, tatou te mautinoa e puipuia i tatou e le Atua; peitai a tatou tuuina i tatou lava i lalo o le faaosoosoga, e i’u lava i lo tatou pa’uū.</p>
	<p class="standard-indented">E masani ona sili le manuia o fuafuaga a Satani pe a ui atu o ia i tagata e lē masalomia e se isi e ono oo i lalo o lana pule. E fiafia le toatele o le au Kerisiano e ave le mamalu ma le viiga i ē agavaa ma talenia ma ē ua a’oa’oina lelei; peiseai ua talitonu le au Kerisiano o nei agavaa ma taleni ua lava lea e sui a’i lo latou lē matata’u i le Atua. O taleni ma agavaa faaleatunuu o ni meaalofa ia mai le Atua; peitai afai o le a avane taleni nei ma agavaa ma taumafai e sui a’i le amioatua, afai ua lē ta’ita’iina i le Atua le tagata a ua ta’ita’i’esea mai le Atua, ona avea ai lea o nei taleni ma agavaa o se malaia ma se mailei. E i ai le manatu ua taatele i le toatele - fai mai lea manatu, soo se mea e foliga mai o ni faaaloaloga, po o tu ma aga faatupu, o lona uiga e Kerisiano mea na. E leai se isi sese e sili atu lona mata’utia i lo lenā. O uiga lelei nei e ao ona faamatagofieina ai le amio a Kerisiano ta’itasi, auā o le a malosi atili ai la latou molimau mo Keriso. Peitai, o nei uiga lelei e ao ona tuuina atu o se taulaga i le Atua; a aunoa ma lea, o le a avea ia o ni mea faigaluega malolosi mo le leaga. E toatele i latou ua atamamai i le aganuu, ma e tele o latou uiga tausaafia, latou te le fia faia foi se mea ua sese i le vaaiga a tagata. Peitai, e toatele nisi o i latou nei ua na o ni meafaigaluega matagofie i lima o Satani. O i latou nei o fili ua lamatiagofie ai le galuega a Keriso; ua sili ona mata’utia i latou nei ona o o latou uiga tausaafia, uiga lelei e faasesegofie ai le toatele.</p>
	<p class="standard-indented">Na maua e Solomona le poto maoa’e na maofa uma ai le lalolagi; na ia maua lea poto e ala i le tatalo faatauanau ma lona faalagolago i le Atua. <span type="pagebreak" id="calibre_link-479" title="428" class="pagebreak">[428]</span> Peitai, na ia pa’ū i le tofotofoga ina ua ia liliu ese mai le Atua ae faalagolago ia te ia lava. Ona avea loa lea o le meaalofa a le Atua o se mea ua faaleleia atili ai o ia, ina ia avea o se meafaigaluega aogā i lima o le fili o agaga.</p>
	<p class="standard-indented">Aua nei galo i le au Kerisiano o le taua o lo o fai nei e le o se taua ma tagata, a’o le taua ua fai ma alii o le pouliuli, ma agaga leaga, ma i latou uma ua pulea lenei lalolagi pogisa. Efeso 6:12. Ua taumafai pea lava Satani ina ia tauaso mata o le au Kerisiano i lenei mata’upu. Fai mai le lapata’iga a le afioga a le Atua: “Ia outou faautauta, ia outou mataala, ona o lē ua fai outou mona fili, o le tiapolo lea, o lo o fealualua’i o ia e pei o se leona tagi, ua sa’ili se tasi e ’aina e ia”. 1 Peteru 5:8. “Ia oofu outou i ofutau atoatoa mai le Atua, ina ia outou mafaia ona tetee atu i togafiti a le tiapolo”. Efeso 6:11.</p>
	<p class="standard-indented">Talu mai lava aso o Atamu, o lo o faaaogā pea lava le malosi ma le mana o le tiapolo mo le sauāina ma le faa’umatiaina o le fanau a le Atua. O lo o sauniuni nei o ia mo lana toe osofa’iga i le ekalesia. O i latou uma e taumafai e mulimuli ia Iesu, o le a fetaui i latou ma lenei fili sauā. O le tele o le taumafai o le Kerisiano e faata’ita’i ia Keriso, o le tele foi lea o mea o le a osofa’ia ai o ia e Satani. O i latou uma ua galulue punoua’i i le galuega a le Atua, o ē ua sa’ilia auala e faaaliali a’e ai mea taufaasese a le tiapolo, ae folafola atu Keriso i luma o tagata, o le a latou ioe i le faamatalaga a Paulo ua ia tautala ai e faatatau i le auauna atu i le Alii i le loto maulalo, atoa ma loimata ma tofotofoga.</p>
	<p class="standard-indented">Na tuuina e Satani ana faaosoosoga aupito faigata ia Keriso; peitai na manumalo ai Keriso i ana osofa’iga uma. Na tau e Keriso lena taua mo i tatou; o Ona manumalo ua faigofie ai ona tatou manumalo. E aumaia e Keriso le malosi mo soo se tasi e ole atu ia te ia mo le malosi. E le mafai e Satani ona manumalo i se tasi e aunoa ma lona loto i ai. E leai se malosi o le tiapolo e mafai ai ona pulea e ia le mafaufau, pe faamalosia ai foi le tagata na te faia le agasala. E mafai e le tiapolo ona aumaia tofotofoga ma faaosoosoga, ae na te lē mafaia ona faaeleeleaina le loto. Na te aumaia puapuaga ma tiga, ae le o le loto palapalā. Ua manumalo nei Keriso ia Satani. Ia avea le manumalo o Keriso o se faalototele i Ona soo ina ia latou tau ai ma le faatamatane le taua e tetee atu ai i le agasala atoa ma Satani. <span type="pagebreak" id="calibre_link-480" title="429" class="pagebreak">[429]</span> </p>
</div>
</div>


<div class="calibre1" id="calibre_link-34">
<div class="chapter" id="calibre_link-652">
	<h2 class="chapterhead">Mataupu 31&mdash;Faagaioiga Lilo A Agaga Leaga</h2>
	<p class="standard-indented">Ole fesoota’iga i le va o le lalolagi o mea ua vaaia ma le lalolagi o mea e le vaaia; o le galuega a agelu a le Atua; o le galuega a agaga leaga - ua manino le aoaoga a le Tusi Paia i nei mea uma, ma ua i ai se fesoota’iga vāvālalata o nei mea uma ma le tala faasolo o le tagata. Ua faatuputelina pea le fuainumera o ē talitonu e leai ni agaga leaga; ua toatele foi i latou o ē ua manatu o agelu o agaga ia o ē ua oti. Peitai ua ta’u manino mai e le Tusi Paia e i ai agelu lelei; e i ai foi agelu leaga; ma ua aumai e le Tusi Paia ni molimau maumaututū e faailoa mai ai o nei agelu uma e le o ni agaga o tagata ua oti.</p>
	<p class="standard-indented">E oo atu i le taimi na foafoa ai le tagata ua i ai agelu; auā fai mai le Tusi Paia na “pepese faatasi fetu o le taeao ma alalaga fiafia atali uma o le Atua”, ina ua faataatitia e le Atua faavae o le lalolagi. Na i ai agelu na auina mai e le Atua i Etena latou te leoleoina le laau o le ola ina ua pa’u le tagata; na i ai nei agelu a’o lei oti se tagata e toatasi. O le natura o agelu e maualuga atu i lo tagata, auā ua fai mai le faisalamo, na faia le tagata e “maulalo teisi i lo agelu”. Salamo 8:5.</p>
	<p class="standard-indented">Ua i ai aoaoga a le Tusi Paia e faatatau i le numera o agelu, e faatatau i lo latou malosi ma lo latou mamalu, faapea ma la latou galuega i le faigamalo a le Atua, ma le faaolataga o le tagata. Fai mai Ioane i le Faaaliga, “Na ou iloa atu foi, ma ou faalogo i le leo o agelu e to’atele, o ē ua faataali’oli’o i le nofoalii”. Faaaliga 5:11. O upu nei ua faamatala mai ai e le faisalamo agelu a le lagi: “o ē malolosi tele”, “o Ana auauna o ē faia Lona finagalo”, o ē faatalitali “ma usiusitai i Lona si’ufofoga”. Salamo 103:19-21. E afe ma afe, e mano ni mano foi avefe’au a le lagi na iloa atu e le perofeta o Tanielu. Na ta’ua foi e Paulo “agelu e manomano”. Tanielu 7:10; Eperu 12:22. Na vaaia e Esekielu i le faaaliga agelu ua “tino mai e pei o le uila”, ua matuā pupula lo latou mamalu, ma ua saosaoa na’uā lo latou felelei. Esekielu 1:14. Ua tautala le Tusi Paia e faatatau i le agelu na auina mai i le tuugamau o le Faaola. Fai mai le Tusi Paia o ona foliga ua pei o se uila, ma ona la’ei ua sisina e pei o se kiona, ma ua tetemū ai fitafita na leoleoina le tuugamau, ma “ua liua i latou e pei o tagata oti”. <span type="pagebreak" id="calibre_link-481" title="430" class="pagebreak">[430]</span> Mataio 28:3, 4. O le mea lenei na tupu ina ua tauemu ma fāifāi i le Atua Sanerivi le tupu faamaualuga o Asuria. “O lea lava po na alu atu ai le agelu a Ieova, ua fasi i le togālauapi a Asuria o tagata e 185,000”. Na faapena ona faaumatia e le agelu o “toa malolosi uma, ma ta’ita’i, ma alii ave ’au” o le vaega’au a Sanerivi. “Ona toe foi atu ai lea o ia ma le mā i lona nuu”. 2 Tupu 19:35; 2 Nofoaiga Tupu 32:21.</p>
	<p class="standard-indented">O agelu o avefe’au ia a le lagi ua auina mai ma fe’au o le alofa i le fanau a le Atua. Na faapena ona auina mai o le agelu ia Aperaamo ma folafolaga o le manuia; na auina mai foi agelu i faitoto’a o Sotoma la te lavea’iina Lota mai le afi na faatafunaina ai lena aai. Na auina mai le agelu ia Elia ina ua tai oti o ia i lona lēlavā ma lona fia’ai i le toafa; na auina mai foi agelu ma kariota afi latou te si’osi’omia le aai na lamatia ai le ola o Elisaia. Na auina mai le agelu ia Tanielu a’o ia ole atu mo le poto faalelagi i totonu o le maota o se tupu faapaupau, ma lavea’iina ai foi o ia nai le lua o leona. Na auina mai le agelu na te lavea’ia Peteru mai le falepuipui, ma lavea’iina Paulo ma Sila i le falepuipui i Filipi, ma lavea’iina Paulo ma ana uō i le po na latou āfatia ai i le sami. Na auina mai le agelu na te saunia le mafaufau o Konelio na te taliaina le fe’au o le talalelei, ma faatasi ma Peteru a’o ia avatua le fe’au o le faaolataga i lenei tagata o nuu ese. Na faapena ona galulue o agelu a le lagi mo le fanau a le Atua i augatupulaga uma.</p>
	<p class="standard-indented">Ua tofia se agelu tausi mo soo uma ta’ito’atasi o Keriso. Ua avea ia leoleo faalelagi o ni talitā latou te puipuia ē amiotonu mai le malosi o le tiapolo. E iloa lelei lava e Satani lenei mea. O le mea lea na ia fai atu ai i le Atua: “Ua mata’u fua ea Iopu i le Atua? E te le o si’osi’omia ea o ia ma lona fale ma ana mea uma i se pa?” Iopu 1:9, 10. Fai mai upu a le faisalamo e faatatau i agelu puipui a le Atua: “E tōlauapi le agelu a Ieova e si’osi’omia ai ē o matata’u ia te ia, e lavea’i foi o Ia ia te i latou”. Salamo 34:7. Ua fetalai foi le Faaola e uiga ia i latou o e faatuatua ia te Ia: “Ia outou, ne’i tou manatu faatauvaa i se tasi o nei tagata maulalo; auā ou te fai atu ia te outou, o a latou agelu i le lagi e le aunoa ona latou vaavaai i fofoga o lo’u Tamā o i le lagi”. Mataio 18:10. E avanoa pea lava le faitoto’a i le nofoalii o le Atua, mo agelu ua tofia latou te auauna i le fanau a le Atua.</p>
	<p class="standard-indented">Ua feagai le fanau a le Atua ma le malosi taufaasese o le alii o le pouliuli, faapea ma lona taufaaleaga faifaipea. Ua latou tau le taua ma ’au uma o le pouliuli. Peitai ua folafolaina mai e le Atua le faatasi mai pea o agelu a le lagi e leoleo ia i latou. Ua lē faia fua lenei folafolaga. Ua faapogai lenei folafolaga o le puipuiga ma le faamalosiga ona o lo o i ai ’au o agaga leaga malolosi o le a latou fetaui - o ’au e mānomānō, o ’au e lē fiugofie, o ’au e ao ona tatou mataala i lo latou leaga ma lo latou malosi ma a latou faagaioiga.</p>
	<p class="standard-indented">A’o lumana’i le ofi mai o le agasala, sa tutusa lelei i latou nei ma agelu a <span type="pagebreak" id="calibre_link-482" title="431" class="pagebreak">[431]</span> le Atua i lo latou natura, ma lo latou malosi, ma lo latou mamalu. Peitai, talu ai lo latou pa’u’ū ma la latou fouvalega, ua ’u’ulima faatasi nei i latou mo le taufaaleaga i le Atua, ma le faa’umatiaga o tagata. Na latou tutū faatasi ma Satani i le fouvalega, na tuli’esea faatasi foi i latou ma Satani mai le lagi. Talu mai lava lena taimi, o lo o latou galulue faatasi pea lava ma Satani i lana tetee i le pule a le Atua. O lo o tā’ua e le Tusi Paia la latou soo tuufaatasi, ma la latou faigamalo, ma le faavasegaina o a latou vaega eseese, ma lo latou atamai, ma a latou togafiti poto, ma a latou fāufauga leaga e tetee atu ai i le filemu ma le fiafia o tagata.</p>
	<p class="standard-indented">Ua tā’ua mai i le tala faasolo o le Feagaiga Tuai nisi o a latou faagaioiga lilo. Peitai o ona po na soifua ai Keriso i le lalolagi, o le vaitaimi tonu lea faato’ā faaalia mai ai le mata’utia o le malosi o agaga leaga. Na afio mai Keriso mo le faataunuuina o le fuafuaga ua faataatia mo le faaolataga o le tagata. Peitai, na tonu ia Satani o le a faaiioa lana āiā na te pulea ai le lalolagi. Ua manuia ana taumafaiga i le faatūina o le ifo i tupua i itu uma o le lalolagi sei vagana ai Palesitina. Na faapena ona afio mai o Keriso i le fasi laueleele e tasi e lei gaua’i atoatoa atu i le itu a le tiapolo, na te faasusuluina atu ai le malamalama o le lagi i tagata. Peitai, o inā na faaiioa ai le pule a le tiapolo. Ua faaloaloa mai nei e Iesu Ona aao alofa ma tuuina mai Lana valaau ina ia o atu ia te Ia i latou uma o ē ua fia maua le faamagaloga ma le filemu. Na iloa e ’au o le pouliuli e i ai le mea e gata ai lo latou malosi; na latou malamalama foi afai ae faamanuiaina le mea na afio mai ai Keriso, o lona uiga e le toe umi ae uma la latou pule. Ua ’e’ē Satani ua pei o se leona ua tuu i filifili, ma ua faapena ona ia faaiioa atu lona malosi ma lona mana na te pulea ai tino atoa ma loto o tagata.</p>
	<p class="standard-indented">Ua manino le tala a le Feagaiga Fou e faatatau i tagata na ulufia e temoni. E le o se faama’i masani na maua ai i latou na oo i ai lenei mea. Na silafia lelei e Keriso le mea ua fetaui nei ma Ia; na Ia silafia ua faafesaga’i nei o Ia ma le malosi o agaga leaga.</p>
	<p class="standard-indented">O le tala i le faamaloloina e Iesu o tagata na ulufia e temoni i le nuu o Katara, o lea tala ua faaiioa mai ai ia i tatou le toatele o agaga leaga, ma lo latou malosi, ma lo latou leaga, atoa foi ma le mana ma le alofa o Iesu. Na malomaloā le fe’ei o nei tagata e to’alua; e lei mafai e se isi ona taofia pe faafilemuina i la’ua; ua na o le fe’ei ma taualaga solo a’o sau le piapia i o la gutu; na la faaleaga i o la tino, ma sa lamatia ai foi ola o tagata na tau sōsō atu i ai. Ua leaga o la mafaufau, ua faaleagaina foi ma lavatoto uma o la tino - o se vaaiga na fiafia tele ai le alii o le pouliuli. Fai mai le tala a se tasi o temoni na ulufia ai nei tagata: “O lo’u igoa o Lekeona, auā e to’atele i matou”. Mareko 5:9. O le lekeona i vaega’au a Roma, o se vaega’au lea pe tusa o le 3,000 i le 5,000 fitafita na i ai. Ua faavasegaina foi ’au a Satani i lekeona, ma e lē itiiti ifo i le lekeona e tasi le fuainumera o temoni na ulufia ai nei tagata e toalua.</p>
	<p class="standard-indented">Ua faia le poloa’iga a Iesu, ona ō ese ai lea o agaga leaga mai nei <span type="pagebreak" id="calibre_link-483" title="432" class="pagebreak">[432]</span> tagata. Ua nonofo mai nei i la’ua i vae o le Faaola - ua malamalama lelei ma fifilemu. Peitai na malelemo uma se lafu pua’a na feosofi i le sami mai luga o le tofē, ina ua ulufia i latou e ia temoni. Ua manatu tagata o le nuu o Katara ua le lava le manuia ua maua e nei tagata ua faamaloloina, pe a faatusatusa atu i le malaia ua maua ina ua faa’umatia a latou pua’a. Ua latou talosagaina loa Keriso ina ia tuua lo latou nuu. O le mea tonu lava lea na mana’o i ai Satani. Ua faaoso nei e Satani le nuu latou te tuua’ia Iesu i le mea ua tupu i a latou pua’a; ua latou talosagaina Iesu e tuua lo latou nuu; ma ua faapena ona latou le faalogo ai i upu o le ola. O lo o fai pea lava e Satani lenei mea o le tuua’ia o Kerisiano pe a tutupu mai faalavelave ma puapuaga; a ua le tuu le leaga i le mea na tatau ona pa’ū tonu i ai, o luga tonu lea o ia faatasi ma ana ’au.</p>
	<p class="standard-indented">Peitai, na faataunuuina lava mea na finagalo i ai Keriso. Na Ia faatagaina temoni e faa’umatia le lafu pua’a, ina ia fai ma a’oa’iga o le au Iutaia lea na tausi a latou lafu manu lē mamā ina ia su’e ai a latou tupe. Ana le taofia e le mana o Keriso temoni, semanū e taufai alu ifo uma i le sami e le gata i le lafu pua’a, a’o le au fāga pua’a, faatasi ai ma ē ona nei pua’a. O Lona alofa tunoa ma Lana lavea’iga na le faa’umatiaina ai nei tagata. E le gata i lea, na faatagaina lenei mea ia tupu ina ia vā’ai ai Ona soo i le pule sauā a Satani i luga o tagata faapea ma meaola. E finagalo le Faaola ina ia malamalama Ona soo i le fili o le a latou fetaui i se taimi, ina ia le faasesēina ai i latou i ana togafiti poto. Na finagalo foi le Faaola ina ia vā’ai tagata o lena itumalo i Lona mana e lepeti ai fusi a Satani ma faasa’oloto ai ē ua saisaitia e ia. E ui lava la ua tuua e Iesu le nuu, ua i ai nei i totonu o Katara le to’alua na Ia lavea’iina i se vavega, la te molimau atu i le alofa mutimutivale o le na faamaloloina i la’ua.</p>
	<p class="standard-indented">E i ai foi nisi faamalologa faapea ua ta’ua e le Tusi Paia. E i ai le tama a le fafine Suria Foinie lea na soona faatāugā e le temoni, ae na faamaloloina i le fetalaiga a Iesu. Mareko 7:26-30. E i ai se tagata tauaso toe gOgū na ulufia e le tiapolo (Mataio 12:22); ma le tama lea na lafo soo i le afi ma le vai e le agaga leaga ina ia faa’umatia ai o ia (Mareko 9:17-27); faapea ma le vale lea na faatāugā e le temoni ma ua save’uina ai le filemu o le Sapati i le sunako i Kapanaumi (Luka 4:33-36). O i latou uma nei na faamaloloina e le Faaola agalelei. Toetoe lava leai se tasi o nei temoni uma e lei fetalai atu i ai Keriso, e peiseai ua talanoa atu o Ia i se tasi e i ai sona atamai. Na faatonuina e Keriso nei temoni ina ia latou o ese ma nei tagata, ma ua Ia faasāina lo latou toe faatāugāina o i latou. Na ofo uma le aulotu i le sunako i Kapanaumi ina ua latou vā’ai i le mana o Iesu; ona latou tālanoa ai lea ma fai mai, “O le a lenei mata’upu? Na o na fetalai atu lava o lenei Tagata ma le pule ma le mana i agaga leaga, ona latou o ese ai lea i fafo”. Luka 4:36.</p>
	<p class="standard-indented">O le tele o tala i tagata na ulufia e temoni, o ni tala ua faailoa mai ai le puapuaga ma le faatāugāina o nei tagata e le tiapolo. Peitai, e lei faapea <span type="pagebreak" id="calibre_link-484" title="433" class="pagebreak">[433]</span> uma i latou na ulufia e temoni. E i ai nisi na latou manana’o i temoni ina ia latou maua ai le mana e fai ai vavega. E lei puapuagatia pe faatāugāina i latou nei e temoni. O lo o ta’ua e le Tusi Paia ni tagata faapea, o ē na latou faia togafiti faataulaitu. O lo o i ai Simona Makusa, ma Elima le taulaitu, faapea ma le auauna teine na i ai le aitu vavalo, le teine lea na femulimulia’i ia Paulo ma Sila i Filipi.</p>
	<p class="standard-indented">E ui lava i le tele o aoaoga a le Tusi Paia e faatatau i lenei mata’upu, e toatele e lē talitonu e i ai se tiapolo po o ni agelu leaga. O i latou nei ua sili ona mauagofie i faagaioiga a agaga leaga. O le tele o lo tatou pogisa e faatatau i lenei mata’upu, o le tele foi lea o auala e mafai ai ona maua i tatou e togafiti a le tiapolo ma ana ’au. E to’atele ua latou manatu o lo o latou savavali i lo latou lava poto, a ua latou le iloa o lo o latou galulue e tusa ai ma fautuaga a agaga leaga. O le mana’o tonu lava lea o Satani, ina ia salalau le talitonuga faapea e leai se tiapolo. O le a galue malosi Satani a’o tatou lalata atu i le i’uga, ina ia faalauteleina le salalau atu o lenei talitonuga ina ia manuia ai lana galuega o le taufaasese ma le faafanoga o agaga. Ua masani Satani i le faalafi o ona uiga moni atoa ma auala ua ia faaaogaina na te maua ai tagata.</p>
	<p class="standard-indented">Ua fefe Satani ne’i o tatou iloa ona ala ma ana togafiti; ua leai se isi mea e sili ona fefe i ai o Satani nai lo lea. E fiafia tele Satani pe a faatusa o ia e tagata i ni mea e oso ai lo latou taliē ma lo latou lē popole - o le mea tonu lava lea e mana’o ai o ia, ina ia ufiufi ai lona natura moni atoa ma le uiga moni o ana fuafuaga. E fiafia tele o ia pe a tusi pe vali ni ata ua faatusa ai o ia i se manu mātagā po o se mea ’auleaga po o se meaola e ’afa tagata ’afa manu. E fiafia tele foi Satani pe a faalogo o faaaoga lona igoa i tausuaga ma ulaga a tagata o ē ua manatu o i latou o ni tagata popoto ma ua a’oa’oina lelei.</p>
	<p class="standard-indented">“E i ai ea se tiapolo?” Ua faalogoina soo o faia lenei fesili i le lalolagi. O le faia soo o lenei fesili ma le lautele o lona salalau i le lalolagi, o faamaoniga ia e iloa ai le poto o Satani e faalafi lona natura moni ma le uiga moni o lana galuega. Ua to’atele ua talitonu e leai se tiapolo. O lea talitonuga ua foliga mai ai ua pepelo le molimau a le Tusi Paia. E to’atele foi i latou i le lalolagi Kerisiano ua fiafia i nei talitonuga. Tasi lea mea e iloa ai le faamanuiaina o le galuega a le tiapolo. O tagata e pito sili ona mauagofie i le galuega a Satani ma ana ’au, o i latou ia o ē manatu e leai se tiapolo, po o i latou o ē lē iloa e i ai ni agaga leaga. O le pogai lea ua tuuina mai ai e le afioga a le Atua ni tala se tele ua faailoa mai ai le leaga o le galuega a Satani, ma faaalia mai ai ana ’au faalilolilo, ina ia tatou nofo uta ai ma mataala i ana osofa’iga.</p>
	<p class="standard-indented">Ana leai le malosi ma le mana sili o lo tatou Faaola tatou te sulufa’i i ai mo le lavea’iga, semanū tatou te atuatuvale ona o le malosi ma le mana ma le matau’a o Satani ma ana ’au. Ua tatou tapunipuni ma loka o tatou fale ina ia puipuia ai i tatou ma a tatou mea totino mai tagata leaga. Peitai <span type="pagebreak" id="calibre_link-485" title="434" class="pagebreak">[434]</span> ua seāseā tatou mafaufau i agelu leaga o lo o sa’ili mai pea i taimi uma so latou avanoa ia i tatou. E leai ma so tatou puipuiga mai a latou osofa’iga pe a tatou faalagolago i lo tatou lava malosi. Afai e faatagaina e le Atua i latou, e mafai ona latou faaleaga o tatou mafaufau, ma faatāugāina ma faatama’ia foi o tatou tino, ma faa’umatia o tatou ola ma a tatou mea totino. Na o le tasi le mea latou te maua ai le olioli, o le faia lea o le galuega o le malaia ma le faafanoga. E mata’utia le tulaga e oo i ai i latou o ē teena aoaoga o le afioga a le Atua ae gaua’i atu i faaosoosoga a Satani. E i’u lava ina tuuina atu i latou e le Atua e fai i ai le faitalia a agaga leaga. Peitai o ē mulimuli ia Keriso latou te saogalemu pea lava i lalo o Lana tausiga. E auina mai le lagi agelu e sili lo latou malolosi e puipui ia i latou. E le mafai e Satani ona sao i le pa ua puipuia ai e le Atua Lana fanau. <span type="pagebreak" id="calibre_link-486" title="435" class="pagebreak">[435]</span> </p>
</div>
</div>


<div class="calibre1" id="calibre_link-35">
<div class="chapter" id="calibre_link-653">
	<h2 class="chapterhead">Mataupu 32&mdash;Mailei A Satani</h2>
	<p class="standard-indented">Ua toeitiiti ona faai’uina lea o le taua tele i le va o Keriso ma Satani, o se taua ua toe itiiti ono afe nei tausaga o fai; ma ua faatetele atili nei faiga a le tiapolo ina ia faatoilaloina ai le galuega a Keriso mo tagata, ma ia maua ai i latou i ana mailei. O le sini o galuega uma a le tiapolo o lona taofia lea o tagata i le pogisa ma le olaga le salamō se’ia oo ina i’u le galuega fautua a le Faaola, ona le toe maua ai lea o se taulaga mo le agasala.</p>
	<p class="standard-indented">E leai se popole o Satani pe a leai ni taumafaiga faapitoa a tagata ina ia tetee ai i lona malosi. A vaaia le olaga faalēpopole i mea faaleagaga i totonu o le ekalesia faapea ma le lalolagi, ona le popole foi lea o Satani. Peitai, o le taimi lava e faamanatuina mai ai i tagata le tāua o le ola e faavavau, o le taimi lava e fesili ai tagata po o le a se mea e ao ona latou faia latou te maua ai le ola e faavavau, o le taimi lava foi lea e tula’i mai ai Satani e faafetaui lona malosi ma le malosi o Keriso, ma faia ai soo se faagaioiga e faalavelave ai i le galuega a le Agaga Paia.</p>
	<p class="standard-indented">Ua ta’u mai e le Tusi Paia e i ai se aso na o atu uma ai atalii o le Atua e tutū i Ona luma, ae alu atu ai foi ma Satani; e le o se alu atu e tapua’i ma ifo i luma o le Tupu e Faavavau, ae na alu atu mo le faalauteleina o ana fuafuaga leaga i ē amiotonu. O le pogai lava lea e tasi ua sau ai foi Satani pe a potopoto tagata mo tapua’iga i le Atua. Atonu tatou te le vaaia o ia; peitai o lo o galue o ia ma le ma’elegā ina ia pulea e ia mafaufau o le au tapua’i. E pei lava ona faia e ta’ita’i’au popoto, e faapena foi ona le faia o se osofa’iga a le tiapolo e aunoa ma le faata’atitia muamua o ana fuafuaga. A’o fai sauniuniga a le faife’au mo lana lauga, e vaavaai faalelei lava Satani po o le a le mata’upu o le a laugaina. Ona taumafai loa lea o le tiapolo e faatulaga lelei ana togafiti, ina ia le faalogo i lea fe’au i latou uma o lo o ia taumafai e faasesēina i lea mata’upu. O le tagata tonu lava sa tatau ona faalogo i lea fe’au, ua faatupu e Satani se faalavelave ina ia le mafai ai ona faalogo lenei tagata i le fe’au semanū e ta’ita’iina ai ona vae aga’i i le ola.</p>
	<p class="standard-indented">A le o lea, ua vaai Satani ua mamafa i loto o auauna a le Alii le tulaga pogisa faaleagaga ua ufiufi ai nei tagata. Ua faalogo Satani o fai a latou talosaga faatauanau mo le malosi faalelagi ina ia lūlūina ai o le olaga <span type="pagebreak" id="calibre_link-487" title="436" class="pagebreak">[436]</span> faalepopole ma le faapaiē o tagata i mea faaleagaga. O le taimi lea o le a faateteleina ai le faiga o ana togafiti. Ua ia alu atu nei ma faaosooso tagata latou te soona aai po o le faamalie foi i isi o mana’o o le tino, ina ia avea lea ma mea e pe ai le mafaufau ma lē lagonaina ai e tagata le tāua o le fe’au sa tatau ona goto ifo i o latou loto.</p>
	<p class="standard-indented">Ua iloa lelei lava e Satani e leai se faaletonu o lona manumalo ia i latou o ē faatamala i le tatalo ma le su’esu’eina o le Tusi Paia. O le mea lea e taumafai malosi ai Satani ina ia pupū le loto o le tagata i lea mea ma lea mea. E leai se augatupulaga po o se aulotu e le maua ai i latou o ē fai mai o i latou o Kerisiano a ua latou lē naunau ina ia mulimuli i le upu moni. O la latou lotu masani o le sa’ili’ili leaga po o le sa’ili’ili sese lea i olaga po o talitonuga o tagata latou te le fiafia i ai. O i latou nei o lima taumatau o Satani. E toatele i latou ua ta’ua o ē taumōlimoli i le auso; ma e faatitino lava la latou galuega i le taimi e galue ai le Atua i loto o Lana fanau, ma ua avatu e Ana auauna le viiga ia te Ia. Latou te taumafai e mimilo upu po o mea e fai a i latou o ē usiusitai i le upu moni. A latou vā’ai i auauna faamaoni ma le ma’elega a Keriso ona latou fai mai lea o tagata ia ua faaseseina po o tagata taufaasese foi. O la latou galuega masani o le taufaaleaga lea i amio po o galuega lelei a auauna a Keriso; latou te faia le galuega o le fela’ula’ua’i ma le taufaaleaga ina ia tupu mai ai le femasalosaloa’i. Latou te faaaogāina soo se auala latou te iloa ina ia mimilo ai le galuega lelei ma le amiotonu ina ia foliga mai ai o se mea mātagā po o se mea taufaasese.</p>
	<p class="standard-indented">Peitai e lē tatau ona faaseseina ai se tasi ia i latou ia. E iloagofie lava i a latou mea e fai lo latou tamā, ma lo latou ta’ita’i. Fai mai le Tusi Paia, “Tou te iloa i latou i o latou fua”. Mataio 7:16. O o latou uiga ua faaiioa mai ai e soo uma lava i latou ia Satani le taufaaleaga silisili, o ia o lē taumōlimoli i le auso. Faaaliga 12:10.</p>
	<p class="standard-indented">Ua saunia lelei e le tiapolo aoaoga sese e tele ina ia fetaui lelei ma mana’oga o i latou ua ia galue i ai mo lo latou faafanoga. Ua faataatia le fuafuaga a Satani ina ia aumaia i totonu o le ekalesia i latou o e lei liua, ina ia faamalosia atili ai le masalosalo ma le lē talitonu, ma fai ma faalavelave ia i latou ua galulue mo le faalauteleina o le malo o le Atua. E toatele e leai so latou talitonuga moni i le Atua po o Lana afioga. Peitai ua latou ioe i ni nai aoaoga o le upu moni, ona ta’ua ai lea o i latou o ni Kerisiano. Ua faapena ona ofi mai o o latou talitonuga sese i totonu o le ekalesia, ma ua a’oa’oina ai e pei o ni aoaoga a le Tusi Paia.</p>
	<p class="standard-indented">Ua manatu nisi e leai se āfāina tusa lava po o le a le mea latou te talitonu i ai. O se tasi lenei o mailei ua sili ona manuia a Satani. Ua iloa lelei e Satani e faapaiaina le olaga o le tagata e le upu moni pe a talia e ia lea upu moni ma le fiafia. O le mea lea ua ia sa’ili’ili ai ina ia faaofi mai aoaoga sese po o se isi talalelei i totonu o le ekalesia. Talu mai lava le amataga, o lo o galulue pea auauna a le Atua e tetee atu i a’oa’o ma <span type="pagebreak" id="calibre_link-488" title="437" class="pagebreak">[437]</span>  <span type="pagebreak" id="calibre_link-489" title="438" class="pagebreak">[438]</span> perofeta pepelo, o ē faaofi maia aoaoga pepelo e fano ai le agaga. Na faapena ona tutū atu ma le le fefefe Elia, ma Ieremia, ma Paulo latou te tetee ia i latou o ē na taumafai latou te liliu’eseina mafaufau o tagata mai le afioga a le Atua. E lei lagolagoina e nei auauna a le Atua le manatu faapea e le āfāina po o le a le mea e te talitonu i ai.</p>
	<p class="standard-indented">Ua le masino le anoanoa’i o le mau tala’iga ma aoaoga o le Tusi Paia ua maua i totonu o le lalolagi Kerisiano. Ua tula’i mai lenei tulaga ona o le galuega a le fili. Ua mana’o Satani ina ia fenumia’i mafaufau o tagata ma latou le mafai ai ona iloa po o le fea le upu moni. Ua tupu le tele o fevaevaea’iga i totonu o le anoanoa’i o ekalesia i le lalolagi Kerisiano talu ai le mea masani o le lolo’u atu o upu o le Tusi Paia e lagolagoina ai se manatu faapelepele o nisi. Ua le su’esu’e le toatele i le afioga a le Atua i le agaga maulalo ma le faaeteete ina ia latou iloa ai le finagalo o le Atua, a ua latou su’esu’e i le Tusi Paia ina ia latou maua ai se mea fou po o se mea latou te faaofoina ai nisi.</p>
	<p class="standard-indented">E i ai nisi ua latou tau ane i se mau o le Tusi Paia ona latou taofi mau lea i ai ona e foliga mai ua lagolagoina ai so latou manatu sese po o mea foi o latou faia e le tusa ai ma aoaoga a Keriso. Ua faapena ona latou sii maia na o se vaega o le mau e faamaonia ai lo latou manatu; peitai a latou faitau i le mau atoa, ona latou iloa ai lea o le ese’esega tele o le mea ua fai mai ai le Tusi Paia ma le mea ua latou lolo’u i ai upu o le afioga a le Atua. Ua popoto i latou e pei o se gata i le atina’e o ni mau ma ni faamatalaga faalēfetaui e fai ma pa latou te lalafi ai ma faamalie ai pea o latou tu’inanau. Ua faapena ona mimilo ma faauigaseseina e le toatele le afioga a le Atua. O isi ua latou liliu i fuainumera ma ata ma faatusa ua faaaogāina e le Tusi Paia, ona latou faauigaina lea o nei faatusa ina ia tusa ai ma o latou mana’o. Ua galo ia i latou e ao ona avea le Tusi Paia o lona lava faamatala’upu. Ua latou a’oa’o atu foi o latou manatu ua peisea’i o ni aoaoga mai le Tusi Paia.</p>
	<p class="standard-indented">O le ’a faigofie ona lolo’u le afioga a le Atua i le mea e mana’o i ai le tagata pe afai o le a su’esu’eina le Tusi Paia e aunoa ma le tatalo, ma le loto maulalo, ma le agaga fia usitai. Ua faapena ona faia e ta’ita’i pope. Ua latou filifilia na o ni vaega o le Tusi Paia e fetaui ma la latou mata’upu, ona latou faauigaina lea o ia mau e tusa ai ma o latou mana’o, ona a’oa’oina lea o nei mea i tagata, a ua latou ave’esea le āiā tatau a tagata latou te su’esu’eina ai le afioga a le Atua e i latou lava. E ao ona tuuina atu le Tusi Paia i tagata e aunoa ma ni faamatalaga faaopoopo e ona faasesēina ai i latou. E sili atu le le faia o ni aoaoga o le Tusi Paia, nai lo le a’oa’oina o le Tusi Paia a ua mimilo ma faauigaseseina faapena.</p>
	<p class="standard-indented">Na tusia le Tusi Paia ina ia avea o se ta’iala mo i latou uma o ē ua latou fia iloa le finagalo o le Atua. Ua tuuina mai e le Atua i tagata le upu o le valo’aga e sili lona mausai. Na faamalamalamaina foi e agelu ma Keriso ia Tanielu ma Ioane mea o le a tutupu i le lalolagi. E lei tuua tagata i le <span type="pagebreak" id="calibre_link-490" title="439" class="pagebreak">[439]</span> pogisa e faatatau i mea e ao ona latou iloa mo lo latou faaolataga. E lei faaalia mai foi nei mea i se auala e ono sese ai pe fenumia’i ai le mafaufau o le tagata e sa’ili’ili ma le faamaoni i le upu moni. Na fetalai mai le Alii e ala i le perofeta o Sapakuka: “Ia e tusi le faaaliga ia manino i luga o papa maa, ina ia momo’e se sāvali ma ave”. Sapakuka 2:2. Ua manino le afioga a le Atua ia i latou uma o ē su’esu’e i ai i le agaga o le tatalo. O le ’a lē nonofo pea i le pogisa i latou o ē sa’ili’ili ma le faamaoni i le upu moni. “Ua lūlūina le malamalama mo e amiotonu”. Salamo 97:11. E leai se ekalesia po o se aulotu e mafai ona laalaa i luma lo latou amioatua sei vagana ua sa’ili’ili ma le faamaoni ona tagata i le upu moni, e pei ua latou sa’ili mo se oloa tāua.</p>
	<p class="standard-indented">Ua i ai ni vaega tetele o le au Kerisiano ua le toe talitonu o le Tusi Paia o le afioga lea a le Atua. O le tasi lea o mailei a le tiapolo ua ia faatauasoina ai mata o le au Kerisiano, ina ia faamanuiaina atili ai lana galuega o le faaseseina o agaga. A’o faamanuiaina faiga a le tiapolo e ave’esea ai le Tusi Paia ae sui i ai aoaoga ma manatu o tagata, ua faapena ona liliu ese o tagata mai le tulafono a le Atua. Ua faapena ona saisaitia nei ekalesia i le agasala, a ua manatu i latou ua latou sa’oloto.</p>
	<p class="standard-indented">Ua manatu nisi e leai se manuia e maua mai su’esu’ega faasaienitisi. Ua faatagaina e le Atua se poto tele i mea faasaienitisi, faapea ma le poto i mata’upu uma e uiga i le tagata, ina ia maua e le lalolagi. Peitai, e oo lava i tagata aupito popoto o le lalolagi, ā le ta’ita’iina o latou mafaufau e le afioga a le Atua, na o le fenumia’i e oo i ai a’o latou sa’ili’ili po o le a tonu le fesootaiga po o le vafeagai ai o le poto faaletagata ma le afioga faaalia a le Atua.</p>
	<p class="standard-indented">E faaitūtasi ma lē atoatoa le malamalama o le tagata i mea faaleagaga faapea ma mea o le lalolagi nei. O le mea lea ua le mafai ai e le toatele ona faafetaui o latou talitonuga i mea faasaienitisi, ma mau o le Tusi Paia. E toatele ua latou talia e pei o le upu moni taumatematega a isi tagata; ua latou manatu foi e ao ona fua le afioga a le Atua i le fua o aoaoga ua ta’ua o le poto faasaienitisi. 1 Timoteo 6:20. Ua matuā lē malamalama i latou i le Atua faapea ma Ana galuega. Ua le mafai e lo latou poto faasaienitisi ona faamatalaina le Atua po o Ana galuega. O le mea lea ua latou manatu ai e le tatau ona talitonu se tasi i le tala tusia o le tagata e pei ona tuuina mai e le Tusi Paia. O e ua manatu e le sa’o le tala tusia o le tagata e pei ona i ai i le Tusi Paia, ua latou lē talitonu foi i le Atua. O le mana o le Atua ua latou fai mai o le natura o mea. Ua faapena ona fesoua’ina i latou i luga o papa o le lē talitonu ona ua latou faamamulu lo latou taula.</p>
	<p class="standard-indented">Ua faapena ona se ese le toatele mai le faatuatua ma ua maua ai i latou e le tiapolo. Ua tele taumafaiga a tagata e faaiioa ai e sili atu lo latou poto i lo le poto o lē na faia i latou. Ua taumafai le poto faaletagata e sa’ili’ili ma faamatalaina mealilo e lei finagalo le Atua latou te sa’ili’ili i ai. Ana sa’ili’ili ma malamalama tagata i mea ua faaalia mai e le Atua e faatatau ia <span type="pagebreak" id="calibre_link-491" title="440" class="pagebreak">[440]</span> te Ia ma Lona finagalo, semanū ua latou maua se vaaiga o le mamalu matalasi ma le mana o Ieova. Semanū ua avea lea malamalama ma mea latou te lagona ai lo latou valea ma lo latou le iloa o se mea; ona latou malilie ai lea i le mea ua faaalia mai e le Atua mo i latou ma a latou fanau.</p>
	<p class="standard-indented">E toatele ua latou sa’ili’ili ma fai taumatematega e faatatau i mea e le finagalo le Atua ina ia faaalia mai i tagata. O se tasi lenei o auupega aupito malosi a Satani i lana galuega taufaasese. O le mea lava foi lenei na pa’ū ai Lusifelo i le lagi. Na oo le le fiafia ia Lusifelo ona ua le faailoaina atu ia te ia mealilo o le fuafuaga a le Atua. Ua matuā faagalo lava e le mafaufau o Lusifelo mea na faaalia atu e le Atua ia te ia e faatatau i lana galuega, atoa ma le tulaga maoa’e ma le faaeaina na tofia o ia i ai. E le gata i lea ua ia faaosoina foi le le fiafia i agelu na i lalo ifo o lana pule, ma ua i’u atu ai foi i lo latou pa’u’ū. Lenei la ua ia taumafai foi ina ia faaosoosoina mafaufau o tagata i lenei lava agaga leaga, ma ta’ita’iina ai i latou e faagalo ma le usitai i poloa’iga manino a le Atua.</p>
	<p class="standard-indented">O e ua latou le fia talia upu moni manino o le Tusi Paia, ua latou sa’ili’ili mo ni faamatalaga e mālie i le faalogo ina ia faafilemuina ai le loto fuatiaifo. E fiafia i latou nei i lauga e le faamamafaina ai le ola faapaiaina ma le loto maulalo ma le ola mo isi. Ua latou faaaogāina lo latou poto e faamalieina ai o latou tu’inanau o le tino. O lo latou faafiapoto ua latou le fia su’esu’e faamaoni ai i le Tusi Paia i le tatalo ma le loto maulalo mo le ta’ita’iga a le Atua. Ua faapena ona leai se mea e puipuia ai i latou mai mea taufaasese a le tiapolo. Ua nofo sauni Satani na te faatumuina le mea e mana’o i ai le loto o le tagata, ma ua faasalalauina ana aoaoga e sui a’i le upu moni. Na faapena ona maua e le pule faapope le malosi na te pulea ai mafaufau o tagata. Ua mulimuli atu ai foi ma lotu Porotesano i le auala lava lea e tasi ina ua latou teena le upu moni talu ai le faigata o le amoina o le satauro. E toatele ua latou le fia su’esu’e i le afioga a le Atua, a ua latou su’esu’e i ni auala faigofie, auala e tutusa ma mea e mana’o i ai o latou loto, auala e fiafia mai ai le lalolagi ia i latou. O le a tuufauina i latou nei e le Atua ina ia latou manatu ai o le upu moni aoaoga taufaasese. O i latou uma latou te teena le upu moni, o le a faasesēina i latou i mea taufaasese uma a le tiapolo. O nisi o i latou o le a inoino i se tasi mea taufaasese, ae o le a latou talia ma le fiafia isi mea taaufaasesē. Ua tautala Paulo e faatatau i ni tagata ua latou le fiafia e talia le upu moni latou te ola ai. Fai mai Paulo: “O le mea foi lea e auina atu ai e le Atua ia te i latou le galuega e faasesē ai, ina ia latou talia le mea pepelo, ina ia faasalaina o i latou uma lava o e le talia le upu moni, ae fiafia i le amioleaga”. 2 Tesalonia 2:10-12. A’o tatou faalogo i lenei lapata’iga, e ao lava ona tatou faaeteete ma mataala ina ia tatou iloa lelei po o le fea aoaoga e ao ona tatou talia.</p>
	<p class="standard-indented">Ua taatele i le lalolagi aoaoga ma vavega taufaasese a agaga leaga. O se tasi lea o faagaioiga aupito sili ona manuia a le tiapolo. Ua sau o ia ua ofu <span type="pagebreak" id="calibre_link-492" title="441" class="pagebreak">[441]</span> mai e pei o se agelu o le malamalama, ma ua faataatia lana mailei i le mea e lē masalomia ai o ia e se tasi. Ana su’esu’e tagata i le afioga a le Atua ma tatalo faamaoni mo le malamalama, semanū e le nofo pogisa i latou, ma i’u ai ina latou talia aoaoga sese. Peitai o lo latou teena o le upu moni, o lo latou pa’ū atu foi lea i le mailei ma le mea taufaasesē.</p>
	<p class="standard-indented">O le isi aoaoga mata’utia o le aoaoga lea ua fai mai e le tutusa Keriso ma le Atua, ma e lei soifua foi Keriso i le lagi a’o lei afio mai i le lalolagi. E toatele nisi ua fai mai e talitonu i le Tusi Paia, a ua latou talia ma le fiafia lenei aoaoga sese. Peitai e matuā lē ō gatasi lenei talitonuga ma le aoaoga manino a le Tusi Paia e faatatau i le va o Keriso ma le Tamā, faapea ma le natura faalelagi o Keriso, atoa ma Lona soifuaga i le lagi a’o lei fanau mai o Ia i Peteleema. Ua pogai mai foi lenei aoaoga ona ua mimilo ma faauigasesēina e tagata mau o le afioga a le Atua. O lenei aoaoga sese e fanau mai ai le manatu māmā o le tagata i le galuega o le togiola. E le gata i lea o le a latou talitonu ai foi o le Tusi Paia e le o se faaaliga lea mai le Atua. O mea nei ua mata’utia ai tele lenei aoaoga sese; o mea foi nei ua faigata ai ona faafetauia lenei mea sese. E leai se aogā e talanoaina ai i lenei mata’upu ma i latou o ē ua latou teena le aoaoga manino a le Tusi Paia e faatatau i le itū Atua o Keriso. Tusa lava po o le a le tonu ma le sa’o o se tali, latou te lē talitonu i ai. “Ae le talia e le tagata faaletino o mea a le Agaga o le Atua; auā o mea valea ia ia te ia, na te le mafai foi ona iloa, auā e faamasinoina faaleagaga”. 1 Korinito 2:14. E le mafai e se tasi e talitonu i lenei aoaoga sese ona malamalama i le uiga moni ma le tāua o le galuega na afio mai ai Keriso i le lalolagi, po o le fuafuaga tele a le Atua mo le faaolataga o le tagata.</p>
	<p class="standard-indented">Ua talitonu nisi e leai se tiapolo, e leai se Satani, ma ua latou manatu o le igoa o Satani ua faaaogāina i le Tusi Paia e faatusa i ai manatunatuga leaga ma tu’inanauga leaga o tagata. O se tasi lenei o aoaoga sese ua taalise lona salalau atu i le lalolagi.</p>
	<p class="standard-indented">O le isi mailei a le fili ua faasino i le toe afio mai o Keriso. E i ai se aoaoga ua folafolaina mai i le tele o pulelaa - o lea aoaoga e faapea o le afio faalua mai o Keriso o Lona afio mai lea i tagata ta’ito’atasi i le taimi o lo latou oti. Ua fai e le tiapolo lenei mailei ina ia liliu ese ai mafaufau o tagata mai le toe afio mai o Keriso i ao o le lagi. Ua fia tausaga o faapena ona faia e Satani lenei aoaoga ma faapea mai: “Faauta o lo o i ai o Ia i se potu faalilolilo po o se afeafe”. Mataio 24:23-26. E tele agaga ua fano talu ai lo latou talia o lenei aoaoga taufaasesē.</p>
	<p class="standard-indented">Fai mai le poto faalelalolagi e leai se tāua o le tatalo. Fai mai le au popoto i mea faasaienitisi e leai se mea e ta’u o se tali o se tatalo; afai e i ai, o lona uiga ua solia e le Atua tulafono ua pūlea ai le lalolagi. E le mafai foi ona tali mai le Atua e ala i se vavega auā e leai ni mea e ta’u o ni vavega. Ua latou fai mai ua pulea e le Atua mea uma e ala i tulafono e le mafai ona suia, ma e lē faia e le Atua se mea e ese ai nai nei tulafono. O <span type="pagebreak" id="calibre_link-493" title="442" class="pagebreak">[442]</span> lona uiga ua latou fai mai ua saisaitia le Atua e Ana lava tulafono na fai. O aoaoga faapenei e le ō gatasi ma le mea ua faaalia mai e le Tusi Paia. E lei faia ea e Keriso ma Lona au soo ni vavega? O lo o soifua pea lena Faaola alofa; e faafofoga mai foi o ia i le tatalo e faia i le faatuatua, e pei ona Ia faia a’o soifua o Ia i le tino faatasi ma tagata. E galulue faatasi mea ua vaaia i le lalolagi ma le mana o le Atua. Ua i ai le fuafuaga a le Atua e tali mai ai i a tatou talosaga e faia i le faatuatua, ma tatou maua ai le manuia semanū tatou te le maua pe ana tatou lē ole atu ia te Ia i le tatalo.</p>
	<p class="standard-indented">Ua lē masino le mau aoaoga sese ua salalau i totonu o ekalesia eseese o le lalolagi Kerisiano. E le mafai ona tatou malamalama i le leaga e i’u i ai le ave’esea o se tasi o aoaoga autū o le afioga a le Atua. O ē ua amata ona latou teena se tasi o nei aoaoga, e seāseā gata ai i le tasi. O le toatele ua uia lea auala latou te amata i le teena o se aoaoga e tasi o le afioga a le Atua, ona sosoo ai lea ma se isi aoaoga ma se isi, se’ia oo lava ina avea ai i latou o nisi ua le toe talitonu i le Atua po o Lana afioga.</p>
	<p class="standard-indented">E toatele agaga ua ta’ita’iina ina ia lē toe talitonu i le Atua po o Lana afioga talu ai le aoaoga taatele faapea o le Tusi Paia e lē o le afioga lea a le Atua. E le mafai e ni tagata faapea ona latou talia o ni aoaoga e le ō gatasi ma o latou talitonuga i mata’upu e pei o le amiotonu, ma le alofa tunoa, ma le agalelei. Ua faapena ona latou faamasesei ma le Tusi Paia ona e lē ō gatasi ana aoaoga ma o latou manatu. O le a le mafai foi la ona latou talitonu o le Tusi Paia o le afioga a le Atua.</p>
	<p class="standard-indented">O le mea tonu lava lenei o lo o mana’o i ai Satani. O le sini numera muamua lenei a Satani ina ia lē toe talitonu tagata i le Atua po o Lana afioga. Ua a’e mai i nei ona po le masalosalo i le Atua ma Lana afioga. E toatele ua latou le fiafia i le afioga a le Atua ona ua faaalia ma a’oa’ia mai ai a latou agasala. O le mea lava foi lea na le fiafia ai Satani i le Atua i le amataga. O ē lē fia usitai i poloa’iga a le Tusi Paia, ua latou taumafai e lafotuina le pule a le afioga a le Atua. Ua mafua ona latou faitau i le Tusi Paia pe faalogo foi i aoaoga o le Tusi Paia mai le pulelaa, ona o lo o latou sa’ilia ni mea e sese ai le Tusi Paia, po o ni pona foi o le lauga. E toatele na latou amata i le sa’ilia o ni mau e lagolagoina ai lo latou lē usitai i poloa’iga, ae faai’u ane ua latou le toe talitonu i le Atua po o Lana afioga. o isi ua latou talia aoaoga faapenei ona o lo latou lotovii ma le faapaiē. Ua latou fiafia i se olaga faigofie, se olaga e lē tau’aveina ai se satauro. Ona latou mana’o loa lea ina ia maua so latou viiga, e ala i lo latou faifaipona i aoaoga a le Tusi Paia. Ua latou faitio i le Tusi Paia ona o le tele o mea faigata ua latou lē malamalama i ai. E tele mea e le mafai ona malamalama i ai le mafaufau faaletagata pe a le faasusuluina mai i ai le malamalama o le Atua. E toatele ua manatu o se mea tāua lo latou faia o ni fesili e masalomia ai le Atua po o aoaoga o le Tusi Paia. E foliga mai i fafo nei tagata o ni tagata su’esu’e faamaoni i le afioga a le Atua; peitai o lo o nanā e ia foliga faamaoni le fiapoto ma le lotovii - o pogai tonu ia ua latou tutū <span type="pagebreak" id="calibre_link-494" title="443" class="pagebreak">[443]</span> ai i le itu o le masalosalo ma le lē talitonu. Ua fiafia le toatele latou te sa’ili mo se mea fou po o se mea ofoofogia i le Tusi Paia e faaofo ai nisi. O nisi ua latou fesilisili ma masalosalo ona o lo latou fiafia i finauga ma le faia o faatau i mata’upu o le Tusi Paia. Latou te le iloa o le auala tonu lava lea latou te lavelavea ai i le mailei ua faataatia e le tiapolo. Atonu na amata o se finauga faaulaula, ae faai’u ane ua faigata ona toe suia lo latou itu ne’i maua ai so latou masiasi. Ua faapena ona latou ’u’ulima faatasi ma ē amioleaga, ma ua latou tapunia ai le Lagi mo i latou lava.</p>
	<p class="standard-indented">Ua lava molimau ua tuuina mai e le Atua i Lana afioga e faailoa mai ai o le Atua e pogai mai ai le Tusi Paia. Ua manino foi aoaoga a le Tusi Paia e faatatau i upu moni autū o le faaolataga. E mafai e soo se tasi ona malamalama i nei upu moni uma pe a ole atu mo le ta’ita’iga a le Agaga Paia. Ua folafola mai le Agaga Paia ia i latou uma o ē sa’ili i ai ma le faamaoni. Ua tuuina mai e le Atua se faavae mautū e taula i ai le faatuatua o soo se tasi e fia talitonu.</p>
	<p class="standard-indented">Peitai, e le mafai e mafaufau o tagata ona malamalama atoatoa i le finagalo ma fuafuaga a le Silisili Ese. Tatou te le maua le Atua i a tatou su’esu’ega ma sa’ili’iliga. Ia tatou ’alo ese mai le faaosoosoga o le fia sa’ili’ili i mea e lei finagalo le Atua e faaalia mai ia i tatou. Fai mai le aposetolo: “Aue le loloto o le tamao’aiga o le poto atoa ma le silafaga a le Atua. E le masu’esu’eina Ana faamasinoga; e le mafai foi ona iloa Ona ala”. Roma 11:33. Ua pulea e le Atua mea uma i Lona poto ma Lana amiotonu. Aua ne’i tatou le fiafia pe le talitonu pe a le faaalia mai e le Atua nisi o mea ia i tatou; o la tatou vaega o le gaua’i ma le usitai i le āva e tatau ai. E faaalia mai e le Atua mea uma e ao ona tatou iloa e faatatau i Lona finagalo ma Ana fuafuaga, pe afai o le mea sili lea mo i tatou. A’o se isi mea i tua atu o lena, e ao ona tatou faatuatuaina le Aao o Le Ona le malosi uma lava, ma le Finagalo ua tumu i le alofa.</p>
	<p class="standard-indented">Ua lava molimau ua tuuina mai e le Atua e taula i ai lo tatou faatuatua; peitai e le ave’esea e le Atua mea uma e ono fai ma ’alofaga o ē le fia talitonu. O i latou uma o ē sa’ili’ili mo ni ’alofaga e faama’ite ai lo latou masalosalo, o le a tele ni ’alofaga latou te maua. O i latou uma o ē lē fia usiusitai i le afioga a le Atua seiloga ua faalamolemoleina auala uma ma ua leai ni toe masalosaloga ma ua maua le tali o a latou fesili uma, e le oo lava i latou ia i le malamalama.</p>
	<p class="standard-indented">O le lē talitonu i le Atua o le fua lea o le loto e lei fanaufouina. Peitai o le faatuatua o le fua lea o le galuega a le Agaga Paia. E le mafai ona tupu lea fua se’ia vagana ona ua faapelepele i ai. E leai se tasi e tupu ma malosi lona faatuatua e aunoa ma lona galue finafinau; o se tasi o auala e tupu ai le faatuatua o le mafaufau lea ma talatalanoa i faailoga ua tuuina mai e le Atua mo le faamalosia o le faatuatua. Peitai e tupu foi le lē talitonu pe a faamalosia i masalosaloga ma fesili ma faitioga.</p>
	<p class="standard-indented">O i latou o ē faia ia faitioga ma ua masalosalo i folafolaga a le Atua, ua <span type="pagebreak" id="calibre_link-495" title="444" class="pagebreak">[444]</span> latou lē āva ia te Ia. O a latou faitioga ma masalosaloga ua lē tosina mai ai isi ia Keriso, a ua ave’esea ai nisi mai ia te Ia. Ua pei i latou o ni laau ua na o lau ae leai ni fua, ma ua avea o latou lālā ma mea ua paologia ai uma isi laau iti ma ua le maua ai e i latou le la e ola lelei ai. O le a ola a’e i se taimi fua o la latou galuega e molimau i le leaga o la latou mea ua fai. Ua latou lūlūina nei fatu o le masalosalo ma le lē talitonu; ma e lē taumatea le tele o le seleselega o le a maua i lea galuega leaga.</p>
	<p class="standard-indented">O lo o i ai se vaifofō mo ē ua naunau faamaoni mo se togafitiga o le masalosalo ma le lē talitonu. Soia le toe faitio ma masalosalo i mea ua latou lē malamalama i ai, a ia latou usitai ma savavali e tusa ma le malamalama ua sulugia ai i latou. A faapena ona latou faia, o le a latou maua nisi ave malolosi o le malamalama e faigofie ai ona latou malamalama i mea ua latou faaletonu ai nei.</p>
	<p class="standard-indented">E tele auala a Satani e faaofu mai ai ana mea faafoliga ina ia foliga tutusa ai ma le mea moni, ina ia faaseseina ai i latou ua loto ina ia faaseseina. O i latou ia e fiafia i se olaga faigofie, se olaga e lē tau’aveina ai se satauro ma lē mana’omia ai le ola mo nisi e pei ona mana’omia e le upu moni. Peitai, e le mafai ona taofia e Satani i lalo o lana pule se agaga e to’atasi ua naunau faamaoni na te fia iloa le upu moni tusa lava po o a faigata e oo mai. O Keriso o le upu moni lea; o Ia foi o le malamalama e faamalamalamaina ai i latou uma o ē o mai i le lalolagi. Ioane 1:9. Ua auina mai le Agaga o le upu moni Na te ta’ita’iina tagata i upu moni uma. O Keriso lava na fetalai mai: “Ia outou sa’ili, ona outou maua ai lea”. Ai se tasi e filifili na te faia le finagalo o le Atua, o le a iloa e ia pe mai le Atua a’u aoaoga, pe mai ia te a’u lava. Mataio 7:7; Ioane 7:17.</p>
	<p class="standard-indented">E le iloa e soo o Keriso le tele o fāufauga leaga ua faataatitia nei e Satani ma ana ’au mo i latou. Peitai o le poto o le Atua ua Ia pulea ai nei mea uma ina ia avea nei mailei o se auala e faataunuuina ai Lona finagalo. E faatagaina e le Atua Ona tagata ina ia savavali i le afi o tofotofoga, e lē ’ona o se mea e maua mai ai Sona fiafia, ae ona e tāua tele lenei tofotofoga e sauniunia ai i latou mo lo latou manumalo i le i’uga. O le sini o ia tofotofoga o le sauniunia lea o i latou ina ia mafai ona latou tetee i faaosoosoga leaga uma. O le mea lea e le mafai ai e le Atua ona taofia le tofotofoga mai ia i latou.</p>
	<p class="standard-indented">E le mafai e tagata amioleaga po o tiapolo ona latou faalavelave i le galuega a le Atua pe taofia foi le faatasi mai o le Atua i Ona tagata, pe afai latou te o atu ia te Ia i le salamō ma le loto momomo, pe afai latou te faaali ma tuu ese a latou agasala, ae ’u’umau atu i Ana folafolaga e ala i le faatuatua. E mafai ona manumalo le fanau a le Atua i tofotofoga uma ma faaosoosoga, faapea ma mailei lilo a le fili. Peitai, “e le o le fitafita, e le o le malosi, a’o Lo’u agaga ua fetalai mai ai Ieova o ’au”. Sakaria 4:6.</p>
	<p class="standard-indented">“Auā ua faasaga fofoga o le Alii i ē amiotonu; e liliu mai foi Ona taliga i a latou faatoga. ...O ai foi na te faaleaga ia te outou, pe afai tou te naunau <span type="pagebreak" id="calibre_link-496" title="445" class="pagebreak">[445]</span> e fai le mea lelei?” 1 Peteru 3:12, 13. Na taumafai Palaamo e fetuu lona nuu ona o lona mana’o i le taui tele na folafola atu ia te ia. Na ia osia ni taulaga i le Atua auā le fetuu na ia mana’o ia faia i lona nuu. Peitai na taofia e le Atua le mea na mana’o i ai Palaamo. O lea na alaga ai Palaamo ma fai mai: “E faapefea ona ou fetuu i lē ua lē fetuuina e le Atua? E faapefea foi ona ou faafano i lē ua lē faafanoa e Ieova?” “Ia oti lava a’u i le oti o e ua amiotonu; ia tusa foi lo’u i’uga ma lo latou i’uga!” Ua mae’a le osiga o nisi taulaga ona toe alaga lea o le perofeta amioleaga: “Faauta, na tuuina mai ia te a’u e faamanuia atu; ua uma foi ona faamanuia e Ia, e le mafai foi ona ou suia. Na te le silafia se leaga ia Iakopo; na te le silafia foi se agasala ia Isaraelu; o lo o faatasi lo latou Atua ma i latou; o lo o ia i latou foi le alaga o lo latou Tupu”. “Auā e leai se malaia e oo ia Iakopo, po o se togafiti faataulaitu ia Isaraelu. O ona po nei e fai ai le upu ia Iakopo atoa ma Isaraelu, Faauta i mea ua faia e le Atua!” Na toe osia foi nisi taulaga i le taumafaiga a Palaamo ina ia fetuu Isaraelu. Peitai na fetalai mai le Agaga o le Atua e ala i laugutu o Palaamo: “E manuia lē na te faamanuia atu ia te oe, ae fetuuina lē na te fetuu ia te oe”. Numera 23:8, 10, 20, 21, 23; 24:9.</p>
	<p class="standard-indented">O le taimi tonu lea sa faamaoni ai le fanauga a Isaraelu i le Atua; ma e leai ma se malosi i le lalolagi po o seoli e mafai ona manumalo atu ia i latou a’o latou savavali pea i le usitai i Lana tulafono. Peitai na i’u lava ina maua e le nuu o Isaraelu le malaia ina ua ta’ita’iina i latou e fai le agasala. Ua latou soli i poloa’iga a le Atua, ona faapena lea ona latou se ese mai le Atua, ma ua tuuina atu loa i latou e le Atua latou te fetaui ma le malosi o le fili sauā.</p>
	<p class="standard-indented">Ua iloa lelei e Satani tusa lava po o le a le vaivai o se tasi ae a pipii ia Keriso, e sili atu lona malosi i lo le malosi o ’au uma o le pogisa. Ua iloa lelei foi e Satani afai e sau faaaliali o ia, o le a faigofie ona teena o ia. O le mea lea ua sa’ili’ili ai Satani i ni auala e tata’i ese atu ai fitafita o le satauro mai lo latou olo malosi, ae lalafi o ia ma ana ’au e faapō soo se tasi e ui ane i lona fanua. E ao ona tatou faamaulalo ma faalagolago i le Atua ma usiusitai i Ana poloa’iga - ua na o lea le auala e mafai ai ona tatou manumalo.</p>
	<p class="standard-indented">A aunoa ma le tatalo, e leai se tasi e saogalemu mai osofa’iga a le fili mo se aso po o se itula e tasi. E ao ona tatou ole atu faapitoa i le Alii mo le poto e mafai ai ona tatou malamalama i Lana afioga. O Lana afioga ua faaalia mai ai mailei eseese a le fili, atoa ma auala e mafai ona tatou tetee atu ai ia te ia. Ua maua e Satani se poto faapitoa na te si’i mai ai mau o le Tusi Paia, ma tuu i ai ana lava faamalamalama’aga, ina ia pogai mai ai lo tatou pa’u’ū. E ao ona tatou su’esu’eina le Tusi Paia i le loto maulalo ma le agaga faalagolago atoatoa i le Atua. E ao ona tatou mataala ma tatalo e le aunoa, ina ia puipuia ai i tatou mai mailei a Satani. Peitai e ao foi ona tatou tatalo atu e le aunoa e ala i le faatuatua, “Aua e te ta’ita’iina i matou i le tofotofoga”. <span type="pagebreak" id="calibre_link-497" title="446" class="pagebreak">[446]</span>  <span type="pagebreak" id="calibre_link-498" title="447" class="pagebreak">[447]</span> </p>
</div>
</div>


<div class="calibre1" id="calibre_link-36">
<div class="chapter" id="calibre_link-654">
	<h2 class="chapterhead">Mataupu 33&mdash;O le Ulua’i Pepelo</h2>
	<p class="standard-indented">Ole amataga lava o le tala tuufaasolo o le tagata, na amata mai ai foi taumafaiga a Satani e faasesē ai ia i tatou. Ua uma ona faatupu e Satani le fouvalega i le lagi; a’o lenei ua mana’o latou te tutū faatasi ma tagata o le lalolagi e faaauauina ai lana tetee i le faigamalo a le Atua. Na atoatoa le fiafia o Atamu ma Eva a’o la usiusita’i i le tulafono a le Atua. O se mea lea na le fiafia ai Satani, auā sa fai lana faamatalaga i le lagi o le tulafono a le Atua e sauā ma lē maua ai se lelei po o se fiafia o ē na faia e le Atua. Na atili ai foi le le fiafia o Satani a’o ia tepa i le matagofie o le aiga ua tuu i ai Atamu ma Eva. Ua tonu ia Satani o le a ia galue ina ia pa’u’ū i la’ua. A mafai ona ave’esea i la’ua mai le Atua ma oo mai ai i la’ua i lalo ifo o lana pule, atonu o le a avea lea ma auala na te pulea ai le lalolagi atoa, ona faatūina ai loa lea o lona malo i lalo nei e tetee atu ai i le Silisili Ese.</p>
	<p class="standard-indented">Ana sau faaaliali Satani ma faailoa mai lona uiga moni ma lana amio, semanū e leai sona avanoa e manumalo ai ia Atamu ma Eva, auā ua uma ona lapata’iina i la’ua e uiga i lenei fili mata’utia. Peitai na galue Satani i le pogisa, ma faaufiufi le pogai tonu o lana galuega ina ia faataunuu manuia ai le mea na ia mana’o i ai. Ua ia ui mai i le gata, o se meaola na matagofie ona foliga i lena vaitaimi. Ua tautala mai nei Satani ia Eva e ala le gata ma faapea mai: “E moni ea na fetalai mai le Atua lua te le aai i laau uma o le faatoaga?” Kenese 3:1. Ana taofiofi Eva ma le faia se finauga ma le taufaaosooso, semanū e le āfāina o ia; peitai na ia taumafai e fai se talanoaga lelei ma le tiapolo, ma ua pa’ū ai o ia i lana mailei. Ua faapena ona manumalo mai pea le fili i le toatele o le au Kerisiano. Ua latou masalosalo ma faitio i tulafono a le Atua; ua latou le faia poloa’iga a le Atua, a ua latou talia a’oa’oga ma manatu o tagata ua faalafi mai ai mailei a Satani.</p>
	<p class="standard-indented">“Ona tali atu ai lea o le fafine i le gata, ’O fua o laau o le faatoaga ma te aai ai lava; a’o le fua o le laau o i totonu o le faatoaga na fetalai mai le Atua e ’aua ma te aai ai, ’aua foi ma te papa’i atu i ai ne’i ma oti’. Ona fai mai lea o le gata i le fafine, ’Lua te le oti lava; auā ua silafia e le Atua, o le aso lua te aai ai, e pupula ai o oulua mata ona avea ai lea o oulua e pei ni atua o lo o iloa le lelei ma le leaga.’” Kenese 3:2-5. Fai mai Satani o le a <span type="pagebreak" id="calibre_link-499" title="448" class="pagebreak">[448]</span> pei i la’ua o le Atua; o le a sili atu le poto la te maua, ma o le a mafai foi ona ola i la’ua i se olaga e ese atu lona maualuga. Ua gaua’i atu Eva i le faaosoosoga, ma ua faapena ai foi Atamu talu ai Eva. Ua la talia upu a le gata ua fai mai e lē o le mea moni lena na fetalai mai ai le Atua. Ua la lē faatuatua i le poloa’iga a Le na faia i la’ua, a ua la manatu ua faaitiitia e le Atua lo la sa’olotoga. E le gata i lea ua la manatu o le solia o le tulafono a le Atua o le a la maua ai se poto maoa’e ma faaeaina ai i la’ua.</p>
	<p class="standard-indented">“O le aso e te ’ai ai e te oti ai lava”, O le a se malamalama’aga o nei upu ua iloa e Atamu ina ua pa’ū o ia? Na ia maua ea se olaga sili a’e ma se olaga faaeaina e pei ona fai atu ai Satani ia i la’ua? Ana maua se olaga faaeaina faapea, semanū ua faailoa mai ai e tele mea lelei e maua i le solia o le tulafono; semanū foi e faailoa mai ai o Satani o se tasi e maua mai ai mea lelei mo tagata. Peitai e le o le mea lenei na maua e Atamu ina ua agasala. Na fetalai le Atua o le faasalaga o lana agasala o le a toe foi lava o ia i le eleele na fai a’i o ia. “O le efuefu oe, e te toe foi atu lava i le efuefu na faia ai oe”, Fuaiupu 19. Fai mai upu a Satani, “O le aso lua te aai ai, e pupula ai o oulua mata”. E moni na pupula o la mata; ae na pupula o la mata ma ua iloa ai lo la valelea. Na la iloa foi le leaga; ma ua la tofo i le oona o le fua o le solia o le tulafono.</p>
	<p class="standard-indented">Na tu i le ogatotonu o Etena le laau o le ola, o ona fua e i ai le mana e faa’umi’umi ai le ola. Ana tumau Atamu i le usita’i i le Atua, semanū e tumau ai foi lona fiafia ona o le a taga ia te ia ona ’ai pea i fua o lea laau ma ola ai e faavavau. Peitai o lana agasala ua faasāina ai nei ona toe pa’i atu o ia i lea laau, ma ua faapena loa ona aga’i ifo o ia i le oti. Na fetalai le Atua: “O le efuefu oe, e te toe foi lava i le efuefu na faia ai oe”. O lona uiga, o le a i’u atoatoa le ola o le tagata.</p>
	<p class="standard-indented">Na folafolaina i le tagata le ola pea e faavavau pe afai e tumau pea o ia i lona usita’i; peitai ua mamulu ese nei lea faamanuiaga ona o le soliga o le tulafono. E le mafai e Atamu ona foa’i atu i lana fanau se mea ua mamulu ese atu ma ona lima. Ma semanū e leai se faamoemoe o le tagata pe ana lē toe tuuina mai e le Atua ia te ia le avanoa na te toe maua ai le ola pea e faavavau, e ala i le taulaga a Lona Alo. E moni ua oo mai i tagata uma le oti ona ua agasala tagata uma; peitai, o le maliu o Keriso ua toe maua ai e le tagata le ola e faavavau. Roma 5:12; 2 Timoteo 1:10. Ua na o Keriso lava e maua ai le ola e faavavau. Na fetalai Iesu: “O lē faatuatua i le Alo ua ia te ia le ola e faavavau, a’o lē lē faatuatua i le Alo e lē iloa e ia le ola”. Ioane 3:36. E maua e soo se tasi lenei faamanuiaga o le ola pea e faavavau pe afai na te faia le finagalo o le Atua. Auā e tuuina mai le ola e faavavau ia i latou o ē sa’ili’ili ma le onosa’i i le viiga, ma le mamalu, ma le lē i’uvale. Roma 2:7.</p>
	<p class="standard-indented">Na o Satani lava na ia folafolaina mai ia Atamu le ola e faavavau e ala i le faia o le agasala. Fai mai le tala a le gata ia Eva i Etena: “Lua te le oti lava”. O le ulua’i lauga lenei ua faia i le mataupu o le Ola pea e faavavau <span type="pagebreak" id="calibre_link-500" title="449" class="pagebreak">[449]</span> o le agaga o le tagata. O lenei lauga ua faavae i luga o le pule a Satani. Ae ui i lea, ua faalogoina lenei lauga i le tele o falesa i le lalolagi Kerisiano; ma ua talia fiafia e le toatele o le lalolagi lenei lauga i le taimi nei, e pei lava ona talia fiafia lenei mataupu e o tatou ulua’i mātua. Fai mai le fetalaiga a le Atua: “O le tagata e agasala, e oti lava o ia”. Esekielu 18:20. Peitai ua suia e tagata lenei fetalaiga ma ua latou laugaina upu e faapea: “O le tagata e agasala, e le oti lava o ia ae ola pea e faavavau”. Na o le ofo e oo ifo i o tatou loto pe a tatou manatunatu i le faavaleagofie o tagata i upu a Satani, a ua latou masalosalo tele i afioga a le Atua.</p>
	<p class="standard-indented">Ana faatagaina le tagata e ’ai pea i le fua o le laau o le ola ina ua tuana’i lona le usita’i, semanū o le a ola pea o ia e faavavau, ma o le a faapena ona faatumauina e faavavau le agasala. Peitai na leoleoina le laau o le ola e se kerupi na ia te ia le pelu afi, ma e leai ma se tasi o le aiga o Atamu ua sao atu i le laau o le ola. O le mea lea tatou te le maua ai se tagata agasala e ola pea e faavavau.</p>
	<p class="standard-indented">Peitai na faatonuina e Satani ana agelu ina ia faia se taumafaiga faapitoa ina ia faaofi atu ai i mafaufau o tagata le talitonuga sese e faatatau i le ola pea e faavavau o le agaga o le tagata. Ua talitonu tagata i lea pepelo, ona sosoo ai lea ma le isi sese - ua faia e Satani ina ia talitonu tagata o le a ola pea le tagata agasala i le puapuagatia e faavavau. Ua galue nei le alii o le pouliuli e ala i ona sui, e fai le a’oa’oga sese e taufaaleaga ai i le amiotonu a le Atua. Ua latou fai mai o le Atua o se pule sauā, Na te lafo i seoli i latou uma e le fiafia o Ia i ai, ma o le a latou tiga e faavavau ona o Lona to’asa. E le gata i lea a’o latou mafatia i le puapuaga e le mafaamatalatalaina, a’o latou taafifili i le afi e faavavau, e silasila atu le Atua ia i latou ma Lona finagalo ua faamalieina.</p>
	<p class="standard-indented">Ua faapena ona ave uma e le tiapolo ona uiga leaga ma le mātagā i Le na foafoaina mea uma, o Le Na te foa’iina mai mea lelei uma mo le fanau a tagata. O le lē alofa ma le sauā, o uiga ia o Satani. O le Atua o le alofa lava Ia; o mea uma foi na Ia faia sa mamā, ma paia, ma matagofie, se’ia oo i le aso na ofi mai ai le agasala na ala mai ia Satani ma lana fouvalega. O Satani le fili o lo o faaosoosoina tagata ina ia latou faia le agasala, ona taumafai lea o le tiapolo na te faa’umatia i latou. Ona fiafia ai lea o Satani pe a ia mautinoa ua ia maua i latou mo le faafanoga. Ana leai le aao taofiofi o le Atua, semanū e toso uma atu e Satani le fanau a tagata i lana upega. Ana leai le aao puipui o le Atua, semanū e leai se atalii po o se afafine o Atamu na te maua se avanoa e sola ese mai ai.</p>
	<p class="standard-indented">O lo o galue pea lava Satani ina ia manumalo i tagata i le asō e pei ona manumalo o ia i o tatou ulua’i mātua, e ala i lona faaosoosoina o tagata latou te masalosalo ma le talitonu i le Atua, ma faitio i le amiotonu o Lana faigamalo, ma Ana tulafono. Ua faaosoosoina e Satani tagata ina ia talitonu o le Atua e sili atu Lona leaga i lo le tiapolo; ua ia faia lenei mea ina ia foliga mai ai o se mea lelei lana fouvalega. Ua taumafai Satani ina ia <span type="pagebreak" id="calibre_link-501" title="450" class="pagebreak">[450]</span> tuua’iina i luga o le Atua mea leaga uma, o sauaga ma mea mātagā uma, ina ia foliga mai ai ua le tonu le tuli’esea o ia mai le lagi, ina ua le gaua’i o ia i le faigamalo a se pule sauā. Ua ia faatepa le lalolagi i le sa’olotoga e mafai ona latou maua i lalo ifo o lana pule; a ua ia fai mai na o le pologa e maua i lalo ifo o le pule sauā a Ieova. Ua faapena ona manuia ana taumafaiga e ta’ita’i’esea ai tagata mai lo latou faamaoni atu i le Atua.</p>
	<p class="standard-indented">Fai mai le a’oa’oga pepelo a le tiapolo, o tagata amioleaga ua feoti o lo o faatāugāina i latou e faavavau i le afi ma le teiō i seoli. O lona uiga o le a faatāugāina i latou e faavavau faavavau lava talu ai agasala o se olaga puupuu i le lalolagi. Se manatu ina ’ā le fetaui ma le alofa mutimutivale o le Atua; se manatu ina ’ā le talafeagai ma le amiotonu o le Atua e pei ona faaalia mai i Lana afioga. Peitai o se a’oa’oga lenei o lo o lautele lona salalau atu i itu eseese o ekalesia Kerisiano; o lo o tusia foi lenei a’oa’oga i totonu o tusi o talitonuga o le tele o nei ekalesia. Fai mai se tasi o le au popoto i mea faalelotu: “O le a atili ai le olioli e faavavau o le au paia pe a latou tepa i le faatāugāina o le au amioleaga i seoli. O le a atili ai lo latou fiafia pe a latou vaai o faapuapuagatia isi tagata e pei o i latou, a ua faaeaina i latou”.</p>
	<p class="standard-indented">O fea o le afioga a le Atua e maua ai ni a’oa’oga faapea? O lona uiga ea o le a le toe lagona e le au faaolaina i le lagi se tiga alofa po o se alofa e pei ona masani ai tagata i le lalolagi? O lona uiga ea o le a le toe faaosofia se uiga alofa o le au paia, ae o le a suia i uiga soona fai ma le sauā o le faapaupau? E leai, leai lava. E leai ni a’oa’oga faapea i le afioga a le Atua. O ē ua faia a’oa’oga e pei ona ta’ua i luga, atonu e popoto i latou, atonu foi ua faia ia faaupuga ma le loto faamaoni. Peitai ua faasesēina i latou talu ai mailei ma faiga poto a le tiapolo. Ua faaosoosoina i latou e Satani ina ia latou faauigaseseina ni faaupuga malolosi o le Tusi Paia, ona faaopoopo lea i ai e ia lona sauā ma ona uiga le alofa. “O lo o fetalai mai le Alii o Ieova, Ou te ola a’u, ou te le fiafia lava i le oti o le amioleaga, a ia liliu mai le amioleaga ai lona ala, ma ola ai; liliu ia outou, inā liliu ese ia i o outou ala leaga, auā pe se a ea le mea tou te fia oti ai?” Esekielu 33:11.</p>
	<p class="standard-indented">Afai tatou te ioe i le a’oa’oga ua fai mai e olioli le Atua talu ai Lona silasila mai i le faatāugāina e faavavau o tino o le au amioleaga, afai e moni lea mea, o le a se manuia po o se lelei e maua mai ai e le Atua i lea mea? O le a se aogā i le Atua o le oi ma le fe’ei o le au amioleaga i le aasa o le afi o seoli? Faamata o le a avea ea nei leo o le oi ma le tiga o se leo mālie i fofoga o Le ua le mafuatia Lona alofa? Ua latou fai mai o le faatāugāina e faavavau o tino o le au amioleaga, e faailoa mai ai le inoino o le Atua i le agasala, le agasala na save’uina ai le filemu ma le nofo lelei o Lana fanau. O le upuvale lava lenei mea i le Atua. Ua peiseai o le inoino o le Atua i le agasala o le a faatumauina ai pea e faavavau le faasalaga o le agasala! Fai mai a’oa’oga a lenei aufailotu, o le faatāugāina <span type="pagebreak" id="calibre_link-502" title="451" class="pagebreak">[451]</span> e faavavau e aunoa ma se toe faamoemoe po o se alofa tunoa, o le a faaita atili ai le au amioleaga, ma o le a latou fe’ei ai ma upu leaga i le Atua, ma o le a faaopoopo atu lea i a latou avega o le agasala. E le maua ai se viiga o le Atua i le faatumauina e faavavau o le agasala po o le faaopoopoina foi o le agasala i augatupulaga e faavavau.</p>
	<p class="standard-indented">E le mafai ona malamalama le mafaufau o le tagata i le tele o le leaga ua fanau mai talu ai lenei a’oa’oga sese o le faasalaga e faavavau o le au amioleaga. O le talalelei o le Tusi Paia e tumu i le alofa fua ma le agalelei ma le alofa mutimutivale o le Atua. Peitai ua faapogisaina le talalelei ona o talitonuga faanuupo ma uiga sauā o le tiapolo. Ua faasino e le tiapolo nei uiga leaga ma uiga lē alofa uma i le Atua. Letioa toatele ua fefefe ma inoino ma vā’ai ma le ita i lo tatou Atua alofa. O nei a’oa’oga pepelo e faatatau i le Atua ua faia lava i pulelaa ma falesa o le tele o ekalesia Kerisiano, ma ua maua mai ai le miliona ma miliona o le au lē talitonu i le Atua ma Lana afioga.</p>
	<p class="standard-indented">O le faatāugāina e faavavau o ē amioleaga o se tasi lea o a’oa’oga sese ua faaopoopo i le uaina o le faita’aga a Papelonia, le uaina lea ua faainuina ai e Papelonia nuu uma o le lalolagi. Faaaliga 14:8; 17:2. E faigata ona tatou malamalama po ua mafai faapefea e le aufailotu a Keriso ona latou talia lenei mea pepelo, ona latou a’oa’oina lea o a’oa’oga sese faapea i luga o le fata paia. O se mea lenei na latou maua mai Roma faatasi ma le sapati sese. E moni sa a’oa’oina lenei mea e ni tagata lauiloa ma ni ta’ita’i lelei; peitai e lei suluia i latou i le malamalama o lea mata’upu, e pei ona suluia ai nei i tatou. E faamasinoina i latou e tusa ai ma le malamalama na faamalamalamaina ai i latou i lena vaitaimi; ae faamasinoina foi i tatou e tusa ai ma le malamalama ua faasusuluina mai i ona aso ua tatou ola ai. Afai tatou te liliu ese mai le afioga a le Atua ma talia a’oa’oga sese ona o ni a’oa’oga na faia e o tatou tua’ā, o le a maua e i tatou le faasalaga e pei ona tuuina atu ia Papelonia. O lona uiga ua tatou inu i le uaina o lana faita’aga.</p>
	<p class="standard-indented">Peitai e i ai le toatele ua latou lagona le lē fetaui o le a’oa’oga o le faasalaga e faavavau, ona sosola ese ai lea. Ua latou sosola ese i lenei a’oa’oga sese ae maua tutū foi i latou i se isi a’oa’oga sese. Ua latou iloa le a’oa’oga a le Tusi Paia e faatatau i le alofa ma le alofa mutimutivale o le Atua. Ua latou talitonu e le mafai e se Atua alofa ona lafoina tagata na Ia faia i se afi o le a faatāugāina ai i latou e faavavau. Peitai ua latou talitonu o le agaga o le tagata e ola pea e faavavau. O le mea lea ua latou manatu ai o le a faaolaina tagata uma. Ua latou fai mai o lapata’iga ma upu malolosi a le Tusi Paia e faatatau i le faasalaga, ua na o se mea lea e taufaamata’u ai tagata ina ia latou usiusita’i, ae le o ni mea o le a faataunuuina moni. O lona uiga e mafai lava ona ola le tagata amioleaga i lona olaga agasala ma faamalieina ona tu’inanau uma, ma soli i tulafono a le Atua, ae a oo mai le i’uga, e maua lava e ia le ola e faavavau. E fiafia <span type="pagebreak" id="calibre_link-503" title="452" class="pagebreak">[452]</span> tele le loto amioleaga i se a’oa’oga faapea, se a’oa’oga e piimau i le alofa mutimutivale o le Atua, ae le fia vaai i le amiotonu a le Atua. O se a’oa’oga lea o le a faamalosia ai pea le tagata agasala i lana amioleaga.</p>
	<p class="standard-indented">O nisi nei o faamatalaga a i latou ua folafolaina lenei mata’upu sese e faatatau i le faaolataga o tagata uma. Ua faaalia i nei faamatalaga lo latou mimiloina o upu o le Tusi Paia, ina ia lagolagoina ai a latou mata’upu ua fano ai tagata. O upu nei a se faife’au na faia i le falelauasiga o se taule’ale’a lē lotu na maliu i se faalavelave faafuase’i. Na ia filifilia le mau e faatatau ia Tavita ua faapea mai: “Ua filemu lona loto ia Amanono, auā ua oti o ia”. 2 Samuelu 13:39.</p>
	<p class="standard-indented">Fai mai upu a lea failauga: “Ua fesiligia soo lava a’u po o le a le tulaga o ē ua maliliu i le agasala, po o ē ua maliliu ae lei talia e i latou Keriso po o se lotu. O le tali lenei i ai a le Tusi Paia. O Amanono o se tagata na sili ona amioleaga; e lei fia salamō o ia; ma sa maliu o ia i se faalavelave a’o ’ōnā. O Tavita o se perofeta a le Atua. Sa tatau ona iloa lelei e Tavita po o le manuia po o le malaia e oo i ai Amanono i le lalolagi atali. O a ni upu a Tavita i lea taimi? “Ua naunau Tavita le tupu e alu atu ia Apisaloma; auā ua filemu lona loto ia Amanono; auā ua oti o ia”, Fuaiupu 39.</p>
	<p class="standard-indented">Ua faaauau upu a le faife’au ma faapea mai, “O le a se fe’au tatou te maua mai lenei faa’upuga a Tavita? E lē o faailoa mai ea i inei e lē talitonu Tavita i le faasalaga e faavavau o ē amioleaga? O lona uiga ua tatou maua i inei se faamaoniga o le talitonuga ua mālie i le faalogo, le talitonuga ua faavaeina i le malamalama, le talitonuga i le filemu ma le mamā o tagata uma. Ua filemu le loto o Tavita ona o le oti o lona atalii. Aisea ua filemu ai lona loto? Auā o lana vaai faavalo’aga na ia iloa atu ai se lumana’i manuia, se lumana’i o le a le toe faaosoosoina ai lona atalii, se lumana’i ua sa’oloto ai mai le pologa ma le palapalā o le agasala. A lava loa sona mama ma sona paia, ona faaulufale atu loa lea o ia i le faapotopotoga o le au paia. Na filemu le loto o Tavita ona ua ave’esea lona atalii mai lenei olaga agasala ma le puapuaga, a ua alu atu o ia i se mea e faamalamalamaina ai lona mafaufau pogisa e mānavaga a le Agaga Paia. O inā o le a faaalia atu ai ia te ia le poto o le lagi ma le oliolisaga o le alofa e faavavau. O le a faapena ona sauniunia o ia ma maua ai e ia se uiga paia e mafai ai ona ulu atu o ia i le olioli o le tofi faalelagi”.</p>
	<p class="standard-indented">Ona faai’u lea o le faamatalaga a lenei faife’au ma faapea mai, “O lona uiga o nei upu, e lē faalagolago le faaolataga a le lagi i se mea e tasi tatou te faia i lenei olaga; e lē faalagolago foi i so tatou liuga po o ni o tatou talitonuga i lalo nei; e lē faalagolago foi i le avea o i tatou o ni Kerisiano”,</p>
	<p class="standard-indented">Ua faapena ona toe faia e lē ua ta’ua o le faife’au a Keriso le pepelo lea na tautala mai ai le gata i le amataga i Etena: “Lua te lē oti lava”. “O le aso lua te aai ai, o le a pupula ai o lua mata, ma avea ai oulua e pei ni atua”, O lona uiga ua fai mai le tiapolo, tusa lava po o le a le amioleaga o le tagata - fasioti tagata, gaoi, mulilua - tusa lava po o le a lona amioleaga ae <span type="pagebreak" id="calibre_link-504" title="453" class="pagebreak">[453]</span> a oti loa, ua saunia o ia e ulufale atu i le manuia e faavavau.</p>
	<p class="standard-indented">A’o fea e maua mai ai e faife’au faapenei se faamaoniga o a latou a’oa’oga sese? E maua mai i se fuai’upu e tasi ua faailoa mai ai le gaua’i atu o Tavita i le ta’ita’iga faalelagi. Na naunau Tavita i lona fia oo ia Apisaloma; auā ua filemu lona loto ia Amanono; auā ua oti o ia. Ua feololo nei lona faanoanoa i le oti o Amanono ona ua fai si leva, ma ua liliu atu loa ona manatunatuga mai le atalii ua oti i le atalii o ola, le atalii ua sola talu ai lona fefe i le faasalaga tonu o lana amioleaga. Na pau lea o le faamaoniga ua pipii i ai le faife’au lea ua fai mai na oti loa le tagata amioleaga ma le inu ’ava o Amanono ave loa i maota o le manuia, ma o inā o le a faamamāina ai o ia ma sauniunia ai o ia mo le mafutaga faatasi ma agelu paia! E manaia tele i le faalogo fāgogo faapea. Ua fetaui lelei ma le mea ua mana’o i ai le loto ua naunau i tu’inanau o le tino. O se a’oa’oga lava lenei a Satani, ma ua faalauteleina ai le manuia o lana galuega letioa sosolo faa-afi le amioleaga talu ai a’oa’oga faapenei.</p>
	<p class="standard-indented">O a’oa’oga a lea faife’au ua na o se faatusa lea o le tele o isi a’oa’o pepelo faapea. Ua latou aumaia ni nai upu o le Tusi Paia ona latou mimilo lea ma faauigasesē e fai ma faamaoniga o ni a’oa’oga e le faavaeina i le Tusi Paia. Peitai a su’esu’e faalelei i le atoaga o nei mau ona iloa ai lea le matuā eseese mamao o le mea ua a’oa’oina, ma le uiga moni o upu o le afioga a le Atua. O upu a lenei faife’au e faatatau i se tagata inu ’ava e pei o Amanono a ua oo i le lagi, ua matuā le talafeagai lea ma le a’oa’oga manino a le Tusi Paia ua ta’u mai ai e leai se ’ōnā e ulu atu i le malo o le Atua. 1 Korinito 6:10. Ua faapena ona faaliliu e le au le talitonu le upu moni ina ia foliga mai o se pepelo. Ma e toatele ua faaseseina i a latou upu suamalie ma le lamolemole, ma ua faapena ona latou manatu ai ua saogalemu i latou i o latou tu’inanau.</p>
	<p class="standard-indented">Afai e moni e oti loa le tagata ulufale atu loa i le lagi, o lona uiga o se mea lelei le mana’o i le oti auā e foliga mai e sili atu le oti i lo le ola. O le talitonuga lenei ua faapogai ai le nonofo o le to’atele ma faa’uma o latou ola. Ua latou fiu i faalavelave ma puapuaga o le olaga ma faamoemoega lē taulau, ona latou manatu ai lea e leai se faigata o le faa’uma o le ola ae lele atu ai loa i le manuia o le ola e faavavau.</p>
	<p class="standard-indented">E i ai ni faamaoniga ma’oti ua tuuina mai e le Atua i Lana afioga e faailoa mai ai o Ia lava o le x Ia faasalaina i latou o ē solia Lana tulafono. O ē ua latou faase’e ia i latou lava ma fai mai e le mafai e le Atua alofa mutimutivale ona faia se faamasinoga tonu e faasala ai le tagata amioleaga, e ao ona latou tepa atu i le satauro i Kalevario. O le maliu o le Alo paia o le Atua, o se molimau lea e faavavau e faailoa mai ai “o le oti o le totogi lea o le agasala”, ma o lo o i ai se taui amiotonu mo soligatulafono uma lava. E leai se agasala a Keriso; peitai na fai o Ia ma agasala ona o le tagata. Na Ia tau’aveina le sala o le soliga o le tulafono; e lei faailoa mai foi ia te Ia fofoga o le Tamā a’o Ia tau’aveina lenei sala, <span type="pagebreak" id="calibre_link-505" title="454" class="pagebreak">[454]</span> se’ia oo ai lava ina faamomomoina Lona finagalo, ma solipalaina ai o Ia se’ia oo i le oti. Na faia lenei taulaga ina ia togiolaina ai le tagata agasala. E leai se isi auala e mafai ona faasa’olotoina ai le tagata mai le faasalaga o le agasala. Ai se tasi na te lē talia le taulaga togiola ua faia i se tau maualuga faapea, ia tau’ave lava e ia i lona lava tino le faasalaga o le soliga o le tulafono.</p>
	<p class="standard-indented">Sei o tatou vaavaai i le a’oa’oga a le Tusi Paia e faatatau i ē amioleaga ma ē ua le salamō - i latou ua fai mai nisi o le aufailotu ua oo nei i le lagi ma ua avea ai nei i latou o ni agelu paia, agelu fiafia.</p>
	<p class="standard-indented">“O lē ua fia inu ou te foa’ifuaina atu ia te ia ai le puna o le vai ola”, Faaaliga 21:6. Na o i latou lava ua fiainu ua fai i ai lenei folafolaga. Na o i latou lava ua latou lagona lo latou galala mo le vai o le ola, ma ua latou nofo sauni e lafoa’i mea uma ona o lea vai, ua na o i latou ia o le a tuuina mai i ai le vai o le ola. “O lē manumalo e maua e ia mea uma, e fai foi a’u mona Atua , e fai foi o ia mo’u atalii”, Fuaiupu 7. Ua i ai foi mea ua faalagolago i ai lenei folafolaga. Afai tatou te fia oo i le manuia i le lagi, e ao ona tatou tetee ma manumalo i le agasala.</p>
	<p class="standard-indented">Na fetalai mai le Alii e ala i le perofeta o Isaia ma faapea mai: “Fai atu ia i lē ua amiotonu, e manuia o ia. ... Oi talofa i lē ua amioleaga, e malaia o ia; auā e tuuina atu ia te ia le taui o ona lima”, Isaia 3:10, 11. Fai mai le poto: “E ui lava ina faaselau ona fai o mea leaga e le tagata amioleaga, ma ua faafualoaina lona ola, ou te iloa e sili atu lava le manuia o ē matata’u i le Atua, o ē matata’u i Ona luma. Ae lē manuia lē ua amioleaga”, Failauga 8:12, 13. Fai mai le molimau a Paulo, ua faaputuina e le tagata agasala mo ia lava “le to’asa i le aso o le to’asa ma le faaaliga o le faasala tonu a le Atua, o Le na te tuuina atu le taui ta’itasi i tagata e tusa ma a latou galuega”. Roma 2:5, 6.</p>
	<p class="standard-indented">“E leai se faita’aga, po o se tagata amioleaga, po o tagata mana’o tele, o le ifo i tupua lava lea, e leai se tasi o i latou ia e maua sona tofi i le malo o Keriso ma le Atua”, Efeso 5:5. “Ia outou tausisi i le filemu ma tagata uma lava, ma ia ola amioatua. A aunoa ma le amioatua e leai se tasi e vaai i le Alii”, Eperu 12:14. “Amuia i latou o ē faia Ana poloa’iga, ina ia taga ia i latou le laau o le ola, ma ia latou ulu atu i le aai i ona faitoto’a. Auā o fafo atu o le aai ua i ai uli, o i latou ia e fai togafiti faataulaitu, ma ē faita’aga, ma ē fasioti tagata, ma ē ifo i tupua, ma i latou uma o ē fiafia e fai le pepelo”, Faaaliga 22:14, 15.</p>
	<p class="standard-indented">Ua tuuina mai e le Atua Lana tulafono, o le faaaliga lea o Lana amio; ua Ia faaiioa mai foi le i’uga o le agasala ma ē amioleaga. “O Ieova, o Ieova, o le Atua alofa mutimutivale ma le alofa fua; e telegese Lona to’asā, ae tele le alofa ma le faamaoni. O Le tausi le alofa e oo atu i afe o tupulaga; o Le faamagalo foi i le amioletonu ma le solitulafono ma le agasala, ae lē faasaoina lava e Ia o ē agasala”, Esoto 34:6, 7. “Na te faa’umatia o ē amioleaga uma”, “Ae fano faatasi o ē solitulafono; o le iuga o ē amioleaga <span type="pagebreak" id="calibre_link-506" title="455" class="pagebreak">[455]</span> o le malaia lava lea”, Salamo 145:20; 37:38. O le a faaaogaina le mana ma le pule o le malo o le Atua e faato’ilalo ai le fouvalega. Peitai o le a ō gatasi le to’asā o le Atua ma Lana amio o le alofa mutimutivale, ma le onosa’i, ma le agalelei.</p>
	<p class="standard-indented">E le faamalosia e le Atua le loto po o le faitalia a se tasi. E le maua Sona fiafia i le usita’i e fai faamalosi. E naunau o Ia ina ia auauna atu ia te Ia i latou na Ia faia, ona ua latou iloa lelei ua talafeagai o Ia ma lo latou alofa. E finagalo o Ia ina ia latou usiusita’i atu ia te Ia ona ua latou malamalama lelei i Ona uiga ma ua tāua ia i latou Lona poto, ma Lana amiotonu, ma Lona alofa agalelei. O i latou uma ua latou iloa ia uiga lelei uma o le Atua, o le a latou alolofa ia te Ia, ona ua tosina i latou ia te Ia i Lona alofa faamaoni ma le amiotonu.</p>
	<p class="standard-indented">O le agalelei, ma le alofa na a’oa’oina e Iesu ma vaaia foi i Lona soifuaga, o se ata manino lava lea o le finagalo ma le amiotonu o le Atua. Na fetalai mai Keriso Na te le faia lava se a’oa’oga sei vagana ua tuuina mai ia te ia e le Tamā. Ua fetaui lelei lava faavae autū o le malo o le Atua ma le tulafono na fetalai i ai Iesu ina ua Ia poloa’i mai: “Ia outou alolofa atu i ē ua ita mai ia te outou”. E tuuina mai e le Atua Lona to’asā i ē amioleaga mo le lelei o le atulaulau uma na Ia faia faapea i latou i le lagi, atoa foi ma e amioleaga, i latou o le a oo mai i ai le to’asā o le Atua. E finagalo le Atua ia maua e i latou uma le fiafia pe a mafai ona faia lea tulaga e tusa ai ma tulafono o Lona malo, faapea ma le amiotonu o Lana amio. Ua Ia si’osi’omia i latou i faailoga o Lona alofa, ua Ia avatua ia i latou le malamalama e uiga i Lana tulafono, ua Ia tulimuli’auina i latou ma ofoina atu ia i latou Lona alofa tunoa. Peitai ua latou manatu faatauvaa i Lona alofa, ua latou faalēaogāina Lana tulafono, ma ua latou teena Lona alofa tunoa. Ua latou faaaogāina pea Ana meaalofa ia i latou, peitai ua latou le fia usita’i ia te Ia. Ua latou ita i le Atua ona ua latou iloa lelei Lona inoino i a latou agasala. Ua onosa’i pea le Atua i lo latou leaga; peitai e i ai le ituaso ua atofaina e maua ai lo latou i’uga. Faamata o le ituaso ea lea o le a Ia saisaia ai i latou i ni filifili u’amea ma tuu ai i latou i Ona tafatafa? Faamata o le a Ia faia faamalosi i latou ina ia latou usiusita’i ia te Ia ma faia Lona finagalo?</p>
	<p class="standard-indented">O ē na latou avea Satani o lo latou ta’ita’i ma ua pulea i latou e lona mana, ua lei saunia i latou e ulufale atu i luma o le silafaga a le Atua. Ua latou pii mau i a latou amio o le faamaualuga, ma le taufaasese, ma le faamalieina o tu’inanau, ma le sauā. E mafai ea ona avatua i latou i le lagi e nonofo faatasi ai ma ē na latou ita ma inoino i ai a’o i le lalolagi? E lē mafai ona suamalie le upu moni i le tagata pepelo; e lē faamalieina foi le loto o le tagata faamaualuga fiavi’ia i le avatua i ai o le agamalū ma le loto maulalo. E lē fiafia foi le tagata amio palapalā i le tuuina i ai o le mea -mamā. E lē tosina foi le tagata manatu faapito pe a ta’u atu i ai se mea e faia ona o le alofa mo nisi. E leai se mea o i le lagi e maua ai le fiafia o i <span type="pagebreak" id="calibre_link-507" title="456" class="pagebreak">[456]</span> latou ua pupū o latou loto ma alu lo latou ola atoa i le sa’ilia o mea e faamalieina ai o latou lava mana’o.</p>
	<p class="standard-indented">Ana mafai ona avatua faafuase’i i le lagi i latou na faaalu lo latou ola atoa i le fouvale i le Atua, ana mafai ona oo faafuase’i atu i latou i le lagi, ma latou molimauina ai le maualuga ma le paia ma le atoatoa o le ola i le lagi - o inā ua faatumulia ai loto uma i le alofa, ua vaaia ai le olioli i foliga uma, ua faalogoina ai pese mālie ma le matagofie ua vivii a’e ai le lagi i le Atua ma le Tamai Mamoe, ua vaaia ai foi le ō atu o ave o le malamalama mai Le o i le nofoalii ma ua oo atu i le au faaolaina - faamata e mafai e i latou o e ua tumu o latou loto i le ita ma le inoino i le Atua, ma Lana upu moni, ma le olaga paia, ona latou pepese faatasi ma agelu ma le au faaolaina a’o faia a latou viiga ma faaneetaga i le Atua? Faamata e mafai ona latou tutū atu i luma o le pupula o le Atua ma le Tamai Mamoe? E leai, e leai lava. Ua fia tausaga o tuuina atu i ai le avanoa e saunia ai o latou olaga mo le lagi. Peitai latou te lei fia a’oa’oina le lesona o le olaga mamā; latou te lei fia a’oa’oina le gagana a le lagi, ma ua fai sina tuai o le toe faia o ni sauniuniga i lea taimi. Ua le saunia i latou mo le lagi ona o lo latou olaga na faaaluina i le tetee i le Atua. O le a avea le paia ma le mamā ma le filemu o le lagi o se mea tiga ia i latou; a’o le pupula o le Atua o le a avea o se afi mumū ia i latou. Na o lo latou fia sosola ese o le a oo i ai. O le a latou faafetai pe a oo atu le faafanoga ina ia ufitia ai i latou mai Le na maliu mo lo latou faaolataga. E faia e le au amioleaga lo latou lava i’uga e ala i la latou lava filifiliga. O la latou lava filifiliga ua latou le tutū atu ai i luma o le Atua i le lagi; ma ua faaalia ai i inā le amiotonu ma le alofa tunoa o le Atua.</p>
	<p class="standard-indented">O le oo mai o le lolo i aso o Noa na faailoa ai ua leai se toe mea e mafai ona fai mo le au amioleaga. O le a faapena foi pe a oo mai le afi i lena aso tele - ua le mafai se fofō mo e amioleaga. Ua latou le fia gaua’i atu i le pule a le Atua. Ua leva ona faaaogāina o latou mafaufau i le faiga o le fouvalega. Lenei la ua oo mai le i’uga, ua fai si tuai o le toe taumafai ina ia liliu le mafaufau i le mea sa tatau ona alu i ai, ua fai si tuai o le toe liliu i le usita’i mai le soliga o le tulafono, mai le ita i le Atua i le alofa i le Atua.</p>
	<p class="standard-indented">E lei faa’umatia e le Atua le ola o Kaino le fasioti tagata. Ua faaaogā e le Atua le olaga o Kaino e faailoa mai ai i le lalolagi le i’uga e oo i ai pe a tuu le tagata agasala e ola ma faaauau lana savali i le auala o le amioleaga, ma ua le taofia e se tulafono. O le a’oa’oga a Kaino faapea ma lana amio na ta’ita’iina ai le afe ma afe o ē na tutupu mai ia te ia, ina ia latou faia le agasala, se’ia oo ina “ua leaga tele lava tagata i le lalolagi, o manatunatuga uma foi o o latou loto ua na o le leaga ia i aso uma lava”. “Ua leaga lava le lalolagi i luma o le Atua, ma ua tumu le lalolagi i le sauā”, Kenese 6:5, 11.</p>
	<p class="standard-indented">O le alofa o le Atua i le lalolagi na Ia faa’umatia ai tagata amioleaga i le vaitaimi o Noa. O le alofa foi na Ia faa’umatia ai tagata amioleaga o le aai <span type="pagebreak" id="calibre_link-508" title="457" class="pagebreak">[457]</span> o Sotoma. E fesoasoani le mana taufaasese o Satani i le aufaigaluega o le amioleaga ina ia latou maua ai nisi e alolofa ia i latou ma lagolagoina la latou galuega; ma ua faapena ona latou ta’ita’ia ai nisi latou te tutū faatasi i le faiga o le fouvalega. Na faapena i aso o Kaino; na faapena foi i ona po o Noa, ma le vaitaimi o Aperaamo ma Lota; ua faapena foi i lo tatou vaitaimi. O le alofa o le Atua i Lana foafoaga uma o le a Ia faa’umatia ai i latou ua latou teena Lona alofa tunoa.</p>
	<p class="standard-indented">“Auā o le oti o le totogi lea o le agasala; a’o le ola e faavavau, o le mea foa’ifuaina mai lea e le Atua, i lo tatou Alii o Keriso Iesu”, Roma 6:23. Ua avea le ola o le tofi o le au amiotonu; a’o le oti o le tofi lea mo e amioleaga. Fai mai upu a Mose i le fanauga a Isaraelu: “Ua ou tuuina atu i ou luma i le aso nei o le ola ma le manuia, o le oti foi ma le malaia”. Teuteronome 30:15. O le oti e pei ona ta’ua i mau nei, e le o le oti lea na folafolaina ia Atamu, auā ua tigaina le lalolagi uma talu ai le faasalaga o lana solitulafono. Peitai o le oti lona lua lea o lo o tuu faafeagai mai ma le ola e faavavau.</p>
	<p class="standard-indented">Na oo mai le oti i le fanau a tagata talu ai le agasala a Atamu. Ua faapena ona ō ifo tagata uma i le tuugamau. Ua i ai foi i le fuafuaga o le faaolataga se vaitaimi o le a toe tutū a’e ai tagata uma mai o latou tuugamau. O le a i ai se toe tutū mo ē ua oti, o ē amiotonu faapea ma ē amioleaga. Auā e pei ona oti uma ia Atamu, e faapena foi ona toe ola uma ia Keriso. Galuega 24:15; 1 Korinito 15:22. Peitai e i ai se ese’esega o le a iloa i ē o le a toe tutū mai. “Auā e oo mai le aso e faalogo ai i lona leo i latou uma ua i tuugamau, ma latou o mai ai; o ē na amio lelei, e toe tutū i le ola; a’o ē na amioleaga, e toe tutu i le faasala”, Ioane 5:28, 29. E manuia, e paia foi i latou ua ta’uaogaina mo le toe tutū i le ola. E leai se malosi o le oti faalua ia i latou nei. Faaaliga 20:6. A’o ē amioleaga, o ē lei faamagaloina a latou agasala e ala i le salamō ma le faatuatua, e maua e i latou le taui o le soliga o le tulafono - o le totogi lea o le agasala. O le a latou maua le faasalaga e tusa ai ma a latou mea ua fai. Peitai o le a i’u uma ia faasalaga i le oti lona lua. E le mafai e le Atua ona faaolaina le tagata agasala faatasi ma ana agasala. E le talafeagai lea mea ma Lana amiotonu ma Lona alofa tunoa. Fai mai le faisalamo: “E toeitiiti ona leai lea o le tagata amio leaga; e te mafaufau foi i le mea sa i ai o ia, ae leai lava”. A ua fai mai Opetaia: “E avea i latou e peiseai ua leai lava i latou”. Salamo 37:10; Opetaia 16.</p>
	<p class="standard-indented">O le a faapena ona maua le i’uga o le agasala, faapea ma le oi ma le faafanoga na tupu mai ai. Fai mai le faisalamo: “Ua faa’umatia e Oe o ē amioleaga, ua E soloi’esea o latou igoa e oo i le faavavau faavavau lava. Ua oo i le fili le faatafunaga e faavavau”, Salamo 9:5, 6. Na faalogoina e Ioane i le Faaaliga se viiga o le a pepese ai le lagi ma tagata uma, se viiga -o le a lē toe faalogoina ai se leo pa’ulua o le agasala. Na ia faalogoina agelu ma tagata uma ua latou avatua le viiga ma le faaneetaga i le Atua. <span type="pagebreak" id="calibre_link-509" title="458" class="pagebreak">[458]</span> Faaaliga 5:13. O le a lē faalogoina ē ua fano o faia ni upu faifai i le suafa o le Atua a’o latou taafifili i le afi. E lē faatāugāina foi i latou e faavavau. E leai nisi o le a taafifili e faavavau ma fe’ei i seoli.</p>
	<p class="standard-indented">O le a’oa’oga sese e faatatau i le faasalaga e faavavau, ua fanau mai ai foi ma se isi a’oa’oga sese - o le a’oa’oga lea ua fai mai e lagona ma iloa mea e i latou ua feoti. E tutusa lava ia a’oa’oga sese ona e le o ni a’oa’oga e faavaeina i luga o le Tusi Paia. Fai mai lenei a’oa’oga sese o lo o i le lagi ē ua oti, ma ua latou vaavaai mai ai i mea uma o lo o tutupu i le lalolagi, ae maise lava olaga o tagata ua pele ia i latou, tagata ua latou tuua i lalo nei. Peitai, e faapefea ona maua se fiafia o ē ua oti pe afai latou te iloa faalavelave uma ma puapuaga o ē o ola? E faapefea ona maua so latou fiafia pe afai o lo o latou molimauina agasala uma o lo o faia e tagata ua pele ia i latou? E faapefea ona maua so latou fiafia pe afai latou te vaavaai mai o oi ō latou tagata i le tiga ma le mafatia, ma puapuaga, ma faamoemoe ua lē taulau i lalo nei? E faapefea ona maua so latou fiafia i le manuia i le lagi pe afai o lo o latou faaopeopea lava pea i luga a’e o o latou tagata i le lalolagi? Fai mai le a’oa’oga sese lava lenei, e tuua loa e le mānava le tino o le tagata amioleaga, ona oo atu loa lea o lona agaga i le afi i seoli. Se talitonuga ina ’ā faaoso inoino! Talofa i le tiga ma le mafatia e oo ia i latou o ē vā’ai ua oti a latou uo ae le’i sauniuni, ma ulu atu ai a latou uo i se mea o le a latou oi ai ma tigaina e faavavau! E i ai nisi ua i’u i le valea o latou mafaufau ona o lo latou manatunatu i lenei mala mata’utia.</p>
	<p class="standard-indented">O le a le tala a le Tusi Paia i nei mea uma? Fai mai Tavita e le toe iloa se mea e le tagata pe a oti. “E alu ese lona agaga, e foi atu i le eleele na i ai o ia; e faa’umatia i lea lava aso ona manatunatuga”, Salamo 146:4. Ua faaluaina e Solomona lea lava molimau. Fai mai Solomona: “Auā o ē ua ola, ua latou iloa e oti i latou, a’o ē ua oti, latou te lē iloa se mea”. “O lo latou alofa foi, ma lo latou ita, ma lo latou matau’a, ua mavae lava ia; ua le toe āiā foi i latou e faavavau i mea uma ua faia i lalo o le la”, “Auā e leai se galuega, po o se mafaufau, po o se iloa, po o se poto i le tuugamau, o lo o e alu atu i ai”, Failauga 9:5, 6, 10.</p>
	<p class="standard-indented">Na olioli le tupu o Esekia ina ua talia e le Atua lana talosaga ma ua faaopoopoina ai ni tausaga se 15 i lona olaga. O lea na ia tuuina atu ai i le Atua se viiga o le faafetai mo Lona alofa tele. Ua faaiioa mai i upu o lenei viiga le faapogai ua ia olioli ai: “Auā e lē vivii atu le tuugamau ia te oe; e lē faaneenee le oti ia te oe; o ē ō ifo i le lua latou te lē faamoemoe i lou faamaoni. O le ua ola, o ia lava e vivii atu ia te oe, e pei o a’u lava i le aso nei”. Isaia 38:18, 19. Fai mai le a’oa’oga sese e ō i le lagi le au amiotonu pe a feoti i latou; o inā o le a latou ulufale atu ai i le manuia ma latou viia ai le Atua e faavavau. Peitai e lei iloa e Esekia se oliolisaga faapena i le taimi o le oti. Ua ō gatasi upu a Esekia ma le molimau a le faisalamo: “Auā e leai se manatu ia te oe i le oti; o ai ea se vivii atu ia te oe i le <span type="pagebreak" id="calibre_link-510" title="459" class="pagebreak">[459]</span> tuugamau?” “E le vivii atu ia te oe ē ua oti, ma i latou uma o ē ō ifo i le mea taaligoligoa”, Salamo 6:5; 115:17.</p>
	<p class="standard-indented">Na tā’ua e Peteru le pateriaka o Tavita i lana lauga i le Aso Penetekoso. Fai mai Peteru ua maliu Tavita ma ua tanumia foi o ia, ma “ua ia i tatou lona tuugamau ua oo mai i le asō”. “Auā e lei alu a’e Tavita i le lagi”, Galuega 2:29, 34. Ua faailoa mai i lenei mau o lo o i ai pea Tavita i lona tuugamau se’ia oo i le aso o le toe tu. O se molimau lenei e faamaonia ai e le ō i le lagi le au amiotonu pe a oti i latou. Faato’a oo lava Tavita i le lagi pe a oo i le aso o le toe tu, ma e mafai ona toe tutū mai le au amiotonu auā ua manumalo Keriso i le tuugamau ma ua toe tu mai o Ia.</p>
	<p class="standard-indented">Fai mai le molimau a Paulo: “Auā afai e le toe tutu mai ē ua oti, po ua le toe faatūina mai Keriso. Afai foi ua le toe faatūina mai Keriso, ua leai se aogā o lo outou faatuatua, ua nofosala pea outou; i le ma lea foi, ua fano ē ua momoe ia Keriso”. 1 Korinito 15:16-18. Afai e moni e ō i le lagi le au amiotonu i le taimi o lo latou oti, o lona uiga e oo atu i le taimi o Paulo ua fa afe tausaga talu ona ō sa’o tagata amiotonu i le lagi i le taimi o lo latou oti. Afai la e moni nei mea uma, aisea ua fai mai ai Paulo a leai se toe tutu ua fano ē ua momoe ia Keriso? Afai ua ō uma nei tagata i le lagi i le taimi o lo latou oti, o lona uiga e le mana’omia se aso o le toe tu.</p>
	<p class="standard-indented">O le molimau lava foi lea a le maturo o Tiniteli. Fai mai Tiniteli afai ua oo i le manuia le au amiotonu i le taimi e oti ai, o lona uiga e leai se aogā o lauga o fai nei e faatatau i le aso e toe tutū mai ai le au amiotonu. (William Tyndale, Preface to NT, ed. 1534; reprinted in British Reformers Tindal, Frith, Barnes, p. 349.)</p>
	<p class="standard-indented">O le a’oa’oga sese e faatatau i le manuia e faavavau lea faapea e maua i le taimi o le oti, o lea talitonuga ua pogai mai ai le faatamala o le toatele i le a’oa’oga o le toe tu e pei ona tuuina mai e le Tusi Paia. Fai mai se tagata poto e suafa ia Atamu Kalaki: “E leai se a’oa’oga ua sili atu ona faamamafaina i le Feagaiga Fou e pei o le a’oa’oga o le toe tu; a ua leai foi se a’oa’oga ua sili ona faatalalē i ai tagata e pei o lea a’oa’oga”. (Commentary, remarks on 1 Corinthians 15, para. 3.)</p>
	<p class="standard-indented">Ona sau ai lava lea o lenei faatamala se’ia oo ina ua toetoe lava nimo atoa atu lenei a’oa’oga matagofie o le toe tu, mai manatu o le lalolagi Kerisiano. Fai mai upu a se tasi o tusitala o mea faalelotu: “O le a’oa’oga o le manuia e faavavau mo le au amiotonu i le taimi o lo latou oti, ua avea lea ma faamafanafanaga ia i tatou, e sui a’i le a’oa’oga o le toe afio mai ua le toe talitonu i ai le toatele. O le taimi tatou te oti ai, o le toe afio mai lava lena o Iesu mo i tatou. O le mea lena e tatau ona tatou faatalitali ma mataala i ai. Ua oo nei i le manuia ē ua oti. Latou te le o faatali mo le leo o le pu e iloa ai lo latou taui ma lo latou manuia”.</p>
	<p class="standard-indented">Peitai a’o sauni Iesu e tuua Ona soo i le lalolagi ae toe foi atu i le lagi, e lei faapea atu Iesu i Ona soo ua toeitiiti ona latou o atu lea ia te Ia i le lagi. Fai mai le fetalaiga a Iesu: “Ou te alu e sauni se mea e nonofo ai <span type="pagebreak" id="calibre_link-511" title="460" class="pagebreak">[460]</span> outou. Afai foi ou te alu ma sauni se mea e nonofo ai outou, ou te toe sau; ou te talia foi outou ia faatasi ma A’u”. Ioane 14:2, 3. Fai mai le molimau a Paulo: “E afio ifo mai le lagi le Alii lava ma le alaga, ma le leo o le agelu sili, ma le pu a le Atua; e muamua foi ona toe tutū mai o ē ua oti o ia Keriso; ona faafuase’i lea ona aveina a’e o i tatou o ē ola ma totoe, faatasi ma i latou i ao, tatou te fetaia’i ai ma le Alii i le vanimonimo; ona tatou faatasi pea lava lea ma le Alii. O lenei, ia outou fefaamafanafana’i i nei upu”. 1 Tesalonia 4:16-18. Faauta i le eseese mamao o nei upu faamafanafana ma upu a le faife’au na ta’ua muamua, le faife’au lea e talitonu e ō uma i le lagi tagata pe a feoti. Ua fai le faamafanafanaga a lenei faife’au ma fai mai tusa lava po o lē a le leaga o le olaga o lē ua oti, o le taimi lava e uma ai lona ola, o le taimi lava lea e talia ai o ia i le manuia e agelu. Na tepa Paulo i le lumana’i i le taimi o le toe afio mai o le Alii, le taimi e motusia ai filifili o le tuugamau, ma toe tutū mai ai ē ua oti mo le ola e faavavau.</p>
	<p class="standard-indented">A’o lei oo atu se tasi i maota o le manuia, e ao ona su’esu’eina o latou igoa ma a latou amio i le faamasinoga su’esu’e a le Atua. O le a faamasinoina tagata uma e tusa ma mea ua tusia i tusi a le lagi, ma o le a maua lo latou taui e tusa ma a latou galuega na fai. E le o le taimi o le oti e fai ai lenei faamasinoga. Matau lelei upu a Paulo: “Auā ua faatūina e Ia le aso e faamasinoina ai le lalolagi ma le tonu, e le Tagata ua tofia e Ia; ua Ia toe faatūina mai o Ia nai e ua oti, e avea o se faamaoniga i tagata uma”. Galuega 17:31. Ua manino le tala a le aposetolo - ua atofaina se aso e faamasinoina ai le lalolagi, ma sa loma lea aso a’o tusia nei upu e Paulo.</p>
	<p class="standard-indented">Ua tautala foi Iuta i lenei mea e tasi. Fai mai Iuta: “O agelu foi o ē ua lē taofi i lo latou mamalu, a ua tuua e i latou lo latou aiga, ua taofia e Ia i latou i noanoataga e faavavau i lalo o le pogisa, seia oo i le faamasinoga o le aso tele”. Ua tautala mai foi Iuta i upu a Enoka ma ua faapea mai: “Faauta e afio mai le Alii ma Lana au paia e manomano, e faamasino ai i tagata uma”. Iuta 6, 14, 15. Fai mai Ioane na ia “iloa ē na oti, o tagatanuu atoa ma alii, o tutū i luma o le Atua, ona fofola lea o tusi, ... ona faamasinoina ai lea o ē na oti i mea ua tusia i tusi”. Faaaliga 20:12.</p>
	<p class="standard-indented">A’o le a le aogā o se faamasinoga i le lumana’i pe afai ua olioli nei le au amiotonu i le manuia i le lagi, a ua taafifili mai le au amioleaga i le afi i seoli? Ua manino le a’oa’oga a le Tusi Paia e faatatau i nei mata’upu tāua. E mafai ona malamalama i ai soo se tasi. A’o ai se mafaufau sa’o e mafai ona malamalama i le poto o le a’oa’oga e pei ona latou faia nei? Fai mai le Tusi Paia o le i’uga o le faamasinoga o le au amiotonu o le a latou faalogoina ai le faamalo ua faapea mai: “Le auauna lelei e ma le faamaoni, ...ulufale maia i le fiafia o lou Alii”. O le a le aogā o lenei faamalo pe afai ua fia augatupulaga o nonofo le au amiotonu i le lagi? Fai mai le Tusi Paia o le a faalogoina e le au amioleaga upu nei i le i’uga o le faamasinoga: “O outou ua faafanoina, o ese atu ia ia te a’u i le afi e <span type="pagebreak" id="calibre_link-512" title="461" class="pagebreak">[461]</span> faavavau”. O ai o le a avatu i ai lenei i’uga pe afai ua leva ona faatāugāina i latou i lo latou faasalaga i seoli? O nei a’oa’oga o se tauemuga maoa’e lava lea o le poto ma le amiotonu o le Atua.</p>
	<p class="standard-indented">O le a’oa’oga e faatatau i le ola pea e faavavau o le agaga o le tagata, o se tasi lea o a’oa’oga na nonō mai e Roma mai tagata faapaupau, ona aumai lea e Roma i totonu o le talitonuga o le au Kerisiano. Na faaigoa e Matini Luteru lenei a’oa’oga, faapea ma isi a’oa’oga sese faapea, o “fāgogo ma otaota ua atina’e ai talitonuga o Roma”. (E Petavel, The Problem of Immortality, p. 255.) Fai mai le faamatalaga a Luteru e faatatau i upu a Solomona i le Failauga: “Tasi lenei o molimau e faamaonia ai e le iloa e tagata oti se mea, ma ua latou le lagonaina foi se mea. E leai se galuega, leai se malamalama, leai se poto po o se faautauta i le tuugamau. Na iloa e Solomona ua momoe e ua oti, ma ua latou le toe lagona se mea. O lo o ta’o’oto tagata oti i o latou tuugamau; latou te le o faitauina aso ma tausaga. A ala a’e i latōu, ua manatu lava i latou ua na o ni nai minute na latou momoe ai”. (Martin Luther, Exposition of Solomon’s Booke Called Ecclesiastes, p. 152.)</p>
	<p class="standard-indented">E leai se mau e tasi i le Tusi Paia ua ta’u mai ai faapea e ō le au amiotonu i le lagi i le taimi e feoti ai, a’o le au amioleaga i lo latou faasalaga pe a latou oti. E leai se tala faapea ua tuuina mai e le au pateriaka ma le au perofeta ia i tatou. E leai foi sina faamatalaga na faia e Iesu ma Lana au aposetolo e ta’u mai ai lenei mea. Ua manino le tala a le Tusi Paia - e lē ō sa’o tagata i le lagi pe a feoti. Fai mai le Tusi Paia o lo o momoe i latou se’ia oo i le aso o le toe tu. 1 Tesalonia 4:14; Iopu 14: 10- 12. O le aso lava e motu ai le maea ario, ma ta’e ai le ipu auro (Failauga 12:6), o le aso foi lea e faa’umatia ai manatunatuga uma o le tagata. O e ō ifo i le tuugamau, o lo o i ai i latou i le mea taaligoligoa. Latou te le toe iloa se mea o faia i lalo o le la. Iopu 14:21. Ua mālōlō ai i inā le au amiotonu mai a latou avega mamafa. Pe umi pe puupuu la latou faatalitali i le tuugamau, ua na o se minute lava ia i latou. Latou te momoe i le tuugamau se’ia oo ina fagua i latou i le leo o le pu a le Atua, ma latou o atu ai loa i le manuia e faavavau. Auā e ilia le pu a le Atua, “e toe tutū mai foi e ua oti ma le ola pea ... Pe a ofu foi lenei tino i’uvale i le tino ola pea, a ofu foi lenei tino oti i le tino lē oti lava, ona taunuu ai lea o le upu ua tusia, Ua faa’umatia le oti i lē manumalo”. 1 Korinito 15:52-54. A’o faapena ona latou ala mai nai la latou moe, ua latou ta’itasi ma manatunatu po o fea tonu na latou momoe ai. O le toe mea lava na latou manatua o le tiga o le oti; o le mea mulimuli lava na latou manatunatu i ai o lo latou ō ifo lea i lalo o le pule a le tuugamau. Lenei la ua latou tutū a’e nai le tuugamau. O lo latou ulua’i manatu ua faaiioa mai lea i le alaga manumalo ua faapea mai: “Le oti e, o fea o i ai lou tui? Le tuugamau e, o fea o i ai lou manumalo?” 1 Korinito 15:55. <span type="pagebreak" id="calibre_link-513" title="462" class="pagebreak">[462]</span>  <span type="pagebreak" id="calibre_link-514" title="463" class="pagebreak">[463]</span> </p>
</div>
</div>


<div class="calibre1" id="calibre_link-37">
<div class="chapter" id="calibre_link-655">
	<h2 class="chapterhead">Mataupu 34&mdash;E Mafai Ea E Tagata Ua Oti Ona Tāutala Mai la I Tatou?</h2>
	<p class="standard-indented">Ole tausiga ma le auauna mai o agelu paia, e tusa ma le faamatalaga o le Tusi Paia, o se iloiloga mulimuli ia Keriso. Peitai e faanenefuina ma ua nanāina lenei mataupu tāua ona o a’oa’oga sese o nisi faigalotu. Fai mai le a’oa’oga a le Tusi Paia o ē ua oti latou te lē iloa se mea. Peitai ua fāōa le tulaga o lenei a’oa’oga a le Tusi Paia, e se a’oa’oga sese na nonō mai tagata faapaupau i le vaitaimi o le pogisa ma le tuumuli faaleagaga, ona aumaia lea a’oa’oga i totonu o talitonuga o le ekalesia Kerisiano. O a’oa’oga sese lenei ua fai mai e ola pea e faavavau le agaga o le tagata. E toatele na’ua ua latou talitonu o agaga o e ua oti ua liua e fai ma agelu po o “agaga e auauna, ua aauina mai e auauna mo i latou o ē a maua le ola”. Eperu 1:14. E toatele ua latou talitonu i lenei a’oa’oga sese e ui lava ua leva ona i ai agelu a’o le’i oti se tagata e to’atasi, e pei ona faaalia manino mai e le Tusi Paia.</p>
	<p class="standard-indented">O le talitonuga lea ua fai mai e toe o mai agaga o e ua oti e fesoasoani i e o ola, o le talitonuga lea ua tutupu mai ai le tele o a’oa’oga sese faaonaponei ua faapea mai e mafai ona faia ni fesoota’iga i le va o tagata ola ma e ua oti. Afai e moni ua faatasi nei e ua oti ma le Atua ma le au agelu paia, afai ua latou maua se poto e sili atu i lo le poto na latou maua i le lalolagi, aisea ua latou le toe foi mai ai i le lalolagi e a’oa’o mai i e o ola? Afai e moni le talitonuga ua a’oa’oina e le tele o faife’au faapea o lo o faaopeopea agaga o e ua oti i luga a’e o a latou uo ma aiga i le lalolagi, aiseā ua le tāutala mai ai nei agaga i o latou aiga ma a latou uo e lapata’i mai ai e uiga i ni mea leaga o le a tutupu mai, pe ō mai foi ma ni fe’au o le faamafanafanaga mo o latou ’aiga i le taimi o lo latou faanoanoa? O se faitoto’a tāua lenei ua faaaogāina e Satani e ui mai ai ana mea taufaasesē ina ia faataunuuina ai ana fuafuaga. Ua avea o ana avefe’au agelu ua pa’u’ū; o i latou ia ua o mai ma faapea mai ua latou aumaia ni fe’au mai le lalolagi o agaga. A’o fai le pepelo a Satani faapea ua fesoota’i nei tagata <span type="pagebreak" id="calibre_link-515" title="464" class="pagebreak">[464]</span> ola ma o latou aiga ua maliliu, ua faapena ona faifaimalie mai pea le pulea e Satani o o latou mafaufau.</p>
	<p class="standard-indented">E i ai le mana o Satani na te aumaia ai i luma o tagata nisi ua foliga mai o o latou aiga ua maliliu. Ua manatu lava tagata o o latou aiga moni lava nei ona ua foliga mai lava i tagata o o latou aiga; o si’uleo foi ma a latou upu ua leai lava se eseesega e tasi. Ua faapena ona fiafia le toatele ona o nei mea ua foliga mai o ni molimau ua faaiioa mai ai o lo o fiafia i le lagi a latou uo po o tagata o latou aiga. Ua faapena ona usitai atu le toatele i agaga taufaasese ma a’oa’oga a temoni e aunoa ma so latou iloa ua latou laa atu i se tulaga latou te pagatia ai.</p>
	<p class="standard-indented">E muamua ona faasese e Satani tagata ina ia latou talitonu e moni lava o ē ua oti e mafai ona toe foi mai ma tautala mai ia i latou. E talitonu loa tagata i lenei mea, ona faia loa lea o le togafiti a Satani ina ia faaali mai ai i latou na feoti e lei sauni, i latou na feoti o lo o latou faia pea lava le amioleaga. Ua latou faaali mai nei ma fai mai o lo o latou fiafia ma olioli i le lagi; ae le gata i lea ua māutofi ai foi i latou ma faaeaina i le lagi. Ua faapena ona salalau le tala’iga faapea e leai se ese’esega o ē amiotonu ma ē amioleaga i le lagi. O nisi o taimi ua tāutala mai ai i latou ua oti ma ua latou fai mai ni lapata’iga e faatatau i se mea o le a tupu. O nisi o taimi e faataunuuina ai lava a latou valo’aga. Ua faapena ona atili ai ona talitonu i ai tagata. O le taimi lea e aumaia ai loa e Satani i tagata ni a’oa’oga e ave’esea ai lo latou faatuatua mai le Tusi Paia. Ua faia e Satani ina ia faaalia mai e nei agaga leaga ni upu ma ni foliga alofa mo ē o lo o ola, ina ia faigofie ai ona talitonu tagata i a latou a’oa’oga taufaasese. A i ai ni a latou valo’aga e taunuu, ona atili ai lea ona faatuatuaina a latou fe’au e tagata ola. Ua faapena ona lautele le salalau atu o nei a’oa’oga sese, ma ua talitonu i ai tagata ua pei lava o ni upu moni paia mai le afioga a le Atua. Ua le toe popole tagata i le tulafono a le Atua, ua latou manatu māmā i le Agaga Paia, ma ua latou tauemu i le toto ma le maliu o Keriso. Ua ta’u mai e nei agaga e le o le Atua Keriso. E le gata i lea, ua latou fai mai e tutusa lelei lava o latou tulaga ma le tulaga o Le na foafoa le lagi ma le lalolagai. Ua faapena ona faaauauina i lalo nei le fouvalega a Satani na amatalia i le lagi, tusa ua ono afe nei tausaga.</p>
	<p class="standard-indented">E toatele ua latou fai mai o nei mea uma o togafiti taufaase’e a tagata popoto. E moni e i ai togafiti taufaase’e a tagata ua manatu isi tagata o galuega a agaga leaga; peitai e tele foi faaaliga uiga ese ua faia e se mana mai fafo. Na faalogoina ni tu’itu’i i se puipui o se fale i se po. O nei tu’itu’i o ni mea na faia e agelu leaga. Peitai ua avea ia tu’itu’i ma amataga o faagaioiga ua talitonu le toatele o ni fesoota’iga faaonaponei i le va o tagata ola ma e ua oti. O le amataga lena o se galuega taufaasese ua sili ona manuia, ma ua fano ai le toatele o tagata. E toatele o le a faaseseina ona ua latou manatu o nei mea uma ua faia e le poto taufaase’e o le tagata. E fetaui tutu loa i latou nei ma vavega a le tiapolo, ona latou fai <span type="pagebreak" id="calibre_link-516" title="465" class="pagebreak">[465]</span> mai loa lea o le mana lea o le Atua.</p>
	<p class="standard-indented">Ua galo i nei tagata le molimau a le Tusi Paia e faatatau i vavega na faia e Satani ma ana ’au. O le galuega a Satani na mafai ai e le au faataulaitu a Farao ona faia mea na foliga i le galuega a le Atua. Fai mai le molimau a Paulo o le a i ai ni faaaliga tetele faapea o le mana o Satani a’o lumana’i ai le afio faalua mai o Keriso. A’o lei afio mai Keriso, o le a faaalia le malosi o le mana o Satani e fai ai faailoga ma vavega pepelo ma mea faasesē uma o le amioleaga. 2 Tesalonia 2:9, 10. Ua faamatalaina mai foi e Ioane i upu nei le mana faivavega o le a faaalia mai lona malosi i aso o le i’uga. Fai mai Ioane: “Ua faia foi e ia faailoga tetele, o lea ua fai ai e ia ina ia alu ifo le afi mai le lagi i le lalolagi i luma o tagata. Ua ia faasese foi i e ua nonofo i le lalolagi ona o ia faailoga ua tuuina atu ia te ia na te faia”. Faaaliga 13:13, 14. E le o ni togafiti poto a tagata taufaase’e ua valo’ia mai inei e Ioane. Ua faaseseina tagata ona o vavega ua faia e ’au a Satani - o vavega ae le o ni mea ua foliga mai o ni vavega.</p>
	<p class="standard-indented">Ua tele augatupulaga o faaaogā le malosi o le mafaufau o le alii o le pouliuli i lana galuega tele o le taufaasese. Ua faapena ona maua e Satani le agavaa ma le poto masani na te fuafua mai ai ana faaosoosoga, ina ia fetaui lelei ma mana’oga ma tulaga o vasega eseese o tagata. Afai o tagata atamamai ma ē maualuluga ma le ’au popoto, ona fuafua lelei mai foi lea i ai e Satani ana togafiti ina ia fetaui lelei ma mea e manana’o i ai ia itu’aiga tagata. Ua faapena ona faamanuiaina le galuega a le alii o le pouliuli. Fai mai le aposetolo o Iakopo, o le poto e maua i mea faataulaitu, o le poto lea e le mai le Atua, a’o le poto faalelalolagi, o le mea faaletino, o mea faatemoni. Iakopo 3:15. Peitai e faalafi lenei mea e Satani pe afai e tusa ai ma ana fuafuaga. Na alu atu Satani ia Keriso i le vao ua ofu atu i le pupula o serafi o le lagi; e faapena foi ona sau o ia i tagata e lafi mai i ni uiga matagofie ma le lalelei, ua pei o se agelu o le malamalama. Ua faapena ona lafi mai o ia i tua o mata’upu ua tāua i manatu o le au atamamai, faapea ni vaaiga ua matagofie i mata o tagata, atoa ma ana lauga lelei e faatatau i le alofa ma le agalelei. Na te faaoso le au popoto ina ia latou manatunatu i ni mata’upu e maua ai so latou viiga i le lalolagi, ona ia ta’ita’ia lea o i latou ina ia latou mitamita i lo latou poto ae manatu māmā ai i le Silisili Ese. Na mafai e Satani ona ave le Faaola o le lalolagi i luga o se mauga maualuga ma faaali atu ai ia te Ia le mamalu o malo uma o le lalolagi. O le tiapolo lava lea e tasi o lo o aumaia ana faaosoosoga i tagata i auala eseese e ono faaseseina ai i latou o ē ua le avea le mana o le Atua o lo latou lafitaga.</p>
	<p class="standard-indented">E pei lava ona faaseseina e Satani Eva i le faato’aga i Etena, ua faapena foi ona faaseseina e ia tagata i le asō - e ala i mea taufaase’e, e ala i lona faalālā atu i ai o se poto ua faasā e le Atua, faapea ma le naunau mo ni “tulaga faaeaina. O le faapelepele o Satani i manatu faapea na pogai ai lona lava pa’ū; o faaosoosoga lava foi ia ua ia fuafuaina o le a ala mai ai le <span type="pagebreak" id="calibre_link-517" title="466" class="pagebreak">[466]</span> faafanoga o tagata. Fai mai lana tala i le faato’aga: “O le a pei oulua ni atua; o le a lua iloa le lelei ma le leaga”. Kenese 3:5. O e ua talitonu i a’oa’oga faataulaitu ua latou talitonu i se manatu faapea o le tagata e laalaa pea i luma lona olaga sei oo lava i le lagi, e laalaa pea lava aga’i i le aiga Atua. E le gata i lea ua latou talitonu e faamasinoina e le tagata ia lava, ae le faia e se isi lea faamasinoga. Ua latou fai mai o le a sa’o le faamasinoga, auā e faia e le tagata lava ia. ... O le nofoalii o lo o i totonu ia te oe. Fai mai se tasi o nei tagata: “Soo se tasi ua amiotonu ma atoatoa, o Keriso lava lea”.</p>
	<p class="standard-indented">Ua faapena ona aumaia e Satani le uiga agasala o le tagata e avea o fua faatautau e faaaogā i le faamasinoga, e sui a’i le amiotonu atoatoa o le Atua Silisili Ese. E le o se laalaa i luma lenei mea a’o le solomuli i tua. E le mafai ona oo le tagata i se tulaga e maualuga a’e nai lo le tapulaa ua ia faataatia e fai mona sini. Afai ua nofo lava ia ma fai o ia ma tapulaa e fua i ai ana gaioiga uma, o lona uiga e le oo lava ia i se tulaga e sili atu nai lo ia lava. Pau le mea e oo i ai na o le solomuli atili i tua ma le goto ifo i lalo. Na o le galuega lava a le Agaga o le Atua e mafai ai ona siitia a’e ma faaeaina le tagata. Ae a tuu i le poto o le tagata, na o le tasi lava le itu e i’u i ai lana alu - na o le pa’u ma le to’ilalo.</p>
	<p class="standard-indented">E ese ofu e sau ai Satani i ē naunau i le faamalieina o o latou tu’inanau, o ē ua faaalu lo latou taimi i mea faafiafia. Ua fuafua lelei mai e Satani ana mailei ina ia fetaui ma mea e manana’o i ai lenei vasega o tagata. Ua mātauina lelei e Satani vaivaiga uma o le uiga o lea tagata ma lea tagata, ona nofo lea o ia ma vaavaai ni avanoa lelei e faamalieina ai tu’inanau ma le amioleaga o nei tagata. E tau faaosooso Satani ina ia soonafai ma lē faifaatatau lelei tagata i le faiga o mea lelei, ina ia pa’u’ū ai i latou e ala i le le faifaatatau lelei, ma vaivai ai i latou i le itu i le tino, ma le mafaufau, faapea ma le itu faaleagaga. E afe ma afe ua faamalepeina e Satani o latou olaga e ala i le faamalieina o le tu’inanau o le tino; ma ua faapena ona toso ifo ai e Satani le uiga o tagata ina ia latou amio e pei o ni manu. E faapefea ona faia le galuega a Satani? Ua tautala mai o ia e ala i agaga leaga, agaga ia ua talitonu tagata o agaga o o latou aiga ua feoti. Ua tautala mai o ia ma fai mai: “O le poto moni e siitia a’e ai le tagata ina ia le toe mana’omia ai e ia le tulafono. E leai se mea o toe sese; ua sa’o mea uma lava. E le ta’usalaina se tasi e le Atua. O agasala uma o lo o faia e tagata, o mea mamā uma ia”. Ua faapena ona faaseseina tagata, ma ua latou talitonu ai o le mana’o o le tagata, o le tulafono lava lea; o le sa’olotoga moni o le faatagaga lava lea e fai ai le mea ua mana’o i ai le loto o le tagata; ae a oo i le faamasinoga, e faamasinoina e le tagata ia lava. E letioa mumū faa-afi le amioleaga ma amio mātagā i soo se itu tatou te liliu i ai. Ua fiafia le toatele latou te talia ni a’oa’oga ua latou maua ai le sa’olotoga e fai ai mea uma e mana’o i ai le loto amioleaga. Ua leai se pulea lelei o le olaga, a ua fai le faitalia a le tu’inanau; o le malosi o le <span type="pagebreak" id="calibre_link-518" title="467" class="pagebreak">[467]</span> loto ma le mafaufau ua faaalu uma i le faamalieina o tu’inanau faamanu. Ua faapena ona maua i le upega a Satani le toatele o ē ua fai mai o i latou o soo o Keriso.</p>
	<p class="standard-indented">Peitai e lē tatau ona sese se tasi i faaupuga pepelo a ē ua talitonu i a’oa’oga ma togafiti faataulaitu, o e ua fai mai e mafai ona faia ni fesootaiga i le va o tagata ola ma e ua oti. Ua lava le malamalama ua tuuina mai e le Atua e mafai ai ona tatou iloa le mailei. E pei ona faaiioa i luga, ua tetee a’oa’oga uma a le Tusi Paia i le manatu lea ua fai ma faavae o talitonuga faataulaitu ma a’oa’oga sese e faatatau i fesoota’iga i le va o tagata ola ma e ua oti. Fai mai le Tusi Paia o ē ua oti latou te le iloa se mea, ua le toe i ai ni o latou manatu; e leai sa latou toe āiā i soo se mea o lo o faia i lalo o le la; ma ua latou le toe iloa foi ni fiafiaga po o ni faanoanoaga o ē na pele ia i latou i le lalolagi.</p>
	<p class="standard-indented">E le gata i lea a ua faasāina foi e le Atua ni fesoota’iga i le va o tagata ola ma agaga leaga. Nā i ai foi nisi na fai ma fesoota’iga i le va o tagata ola ma e ua oti i le vaitaimi o le nuu o Isaraelu. Na faaigoa e tagata i latou nei o ē na i ai aitu vavalo, a’o le ta’u i ai a le Tusi Paia “o agaga o temoni”. (Numera 25:1-3; Salamo 106:28; 1 Korinito 10:20; Faaaliga 16:14.) O le aapa atu o le fanauga a Isaraelu i aitu vavalo po o agaga leaga, o se mea lea na inosia e le Atua; o le oti le faasalaga o se tasi na ia faia lenei mea. Levitiko 19:31; 20:27. O le mea lea ua inosia ai le upu faataulaitu i le asō. Peitai ua toe a’e mai lenei mea i ona po nei, a ua sau i se igoa fou ma ua ofu mai i ofu o le malamalama. E miliona ma miliona ua liua i le talitonuga faapea e mafai ona faia ni fesoota’iga i le va o tagata ola ma e ua oti. Ua ofi atu lenei talitonuga i faalapotopotoga o tagata popoto ma e atamamai, ua ofi atu lenei talitonuga i le tele o ekalesia, ua ofi atu foi i totonu o fono faitulafono a atunuu, ma ua oo atu lava i maota o tupu. Atonu e fai sina ese o foliga o lenei mea i ona po nei, peitai o mea faataulaitu lava nei na faasāina e le Atua anamuā.</p>
	<p class="standard-indented">E tele molimau e ao ai ona teena lenei talitonuga e le au Kerisiano; peitai o le molimau lava e ao ona faamuamua o le manatu lea ua fai mai e leai se ese’esega i le lagi o ē amiotonu ma le au amioleaga, leai se ese’esega o le aposetolo aupito amiotonu a Keriso ma le tagata aupito sili ona amioleaga i ’au a Satani. Fai mai a’oa’oga a Satani ua lē gata ina ō i le lagi tagata amioleaga, a ua māutofi ai foi i latou i le lagi ma ua faaeaina ai. O lona uiga ua faapea atu Satani i le lalolagi: “Tusa lava po o le a lou amioleaga, tusa lava pe e te talitonu i le Atua ma le Tusi Paia pe leai, fai le mea e te mana’o i ai, ae a oo mai le oti, o le lagi e te oo i ai”. Fai mai le afioga a le Atua: “Oi talofa ia i latou o ē fai mai, ua lelei le mea leaga ae leaga le mea lelei; o ē fai ma malamalama le pouliuli ae fai ma pouliuli le malamalama”. Isaia 5:20.</p>
	<p class="standard-indented">Ua o mai agaga leaga ua foliga mai o i latou o le au aposetolo, ona latou folafolaina mai lea o mea e faalēaogāina ai a’oa’oga na tusia e le au <span type="pagebreak" id="calibre_link-519" title="468" class="pagebreak">[468]</span> aposetolo i lalo ifo o le ta’ita’iga a le Agaga Paia a’o i ai i latou i le lalolagi. E le gata i lea ua latou fai mai e le mai le Atua le Tusi Paia. Ua faapena ona latou tu’ipalaina le faavae o le faamoemoe o le Kerisiano, ma ua latou tapēina le mōli ua faaalia mai ai le auala i le lagi. O lo o galue Satani ina ia talitonu tagata o le Tusi Paia ua na o se tusi o ni fāgogo ma ni tala fatu. A le o lea ua ia fai mai o le Tusi Paia sa aogā i le taimi o le pōpōfou o le fanau a tagata, a’o le taimi nei ua leai sona toe aogā tele. Fai mai Satani o le galuega a le afioga a le Atua ua sui tulaga mai i ai faaaliga a agaga. O se mea lenei ua i lalo ifo atoatoa o lana pule; o lona uiga o le a fai lana faitalia i mea o le a a’oa’oina i le lalolagi. O le a solipalaina le Tusi Paia ma ana a’oa’oga; o lona mana’o tonu lava lea. O le Faaola o le lalolagi o le a tuu i se tulaga e tutusa ai ma tagata uma o le lalolagi. E pei lava ona faasalalau e fitafita Roma le tala pepelo na ave i ai e ositaulaga ma ta’ita’i Iutaia ina ia faailoa mai ai e lei toe tu Keriso, o le a faapena foi ona fai le tala’iga e i latou ua talitonu i agaga, ina ia faailoa mai ai e leai se mea e eseese ai le soifuaga o Keriso ma olaga o isi tagata. E faamanuiaina loa la latou taumafaiga i lea mata’upu, ona latou faatepa loa lea o mafaufau o tagata i a latou vavega. O le a latou fai mai e sili mamao atu a latou vavega nai lo vavega na faia e Keriso.</p>
	<p class="standard-indented">Ua ofu mai nei galuega faataulaitu a Satani i se ofu fou, se ofu o le malamalama, se ofu Kerisiano. Peitai e le mafai ona nanāina ana faamatalaga na faia i tausaga ua mavae, ni upu na folafolaina mai i pulelaa faapea ma nusipepa faasalalau. O ana a’oa’oga nei e iloagofie ai le amio a le ua ta’ita’i i lenei galuega taufaasesē.</p>
	<p class="standard-indented">Ua sili atu le mata’utia o a’oa’oga faataulaitu i nei ona po ona o ofu ua lafi mai ai. O tausaga ua mavae na latou tetee ia Keriso ma le Tusi Paia; o le taimi nei ua latou folafola mai ua latou talia Keriso ma le Tusi Paia. Peitai ua latou faamatalaina le Tusi Paia i se auala e fiafia i ai taliga o tagata e lei liua olaga, ae faamāmāsagia ai a’oa’oga autū o le afioga a le Atua. Ua latou faamamafaina le alofa o le Atua; peitai o le alofa ua latou tala’ia o se alofa papa’u, na o se lagona; o se alofa e le maua ai se ese’esega i le va o le lelei ma le leaga. Ua faapena ona latou tala’ia na o le alofa a ua le tā’ūa lava a’oa’oga e pei o le amiotonu o le Atua ma Lona inoino i le agasala, faapea ma le tausiga o le tulafono paia a le Atua. Ua latou a’oa’o tagata ina ia latou talitonu ua leai se toe aogā o le tulafono. Ua faapena ona lolofi tagata i lo latou fia faalogo i a’oa’oga faapenei, a’oa’oga e ta’ita’iina ai tagata ina ia latou teena le Tusi Paia, le faavae o lo latou faatuatua. E leai lava se eseesega o le tulaga ua latou tuu i ai Keriso i le taimi nei, ma le tulaga na latou teena ai o ia i tausaga ua mavae. Peitai, ua faatauasoina e Satani mafaufau o tagata, ma ua latou le iloa ai le mailei.</p>
	<p class="standard-indented">E toaitiiti lava i latou ua latou malamalama lelei i le malosi o le mana faataulaitu ma le mana taufaasese o agaga leaga, o e ua latou faia togafiti <span type="pagebreak" id="calibre_link-520" title="469" class="pagebreak">[469]</span> ma vavega ina ia talitonu ai le lalolagi e mafai ona faia ni fesoota’iga i le va o tagata ola ma e ua oti. E toatele ua latou lolofi i mea o fai ai le galuega ma a’oa’oga a Satani ona o lo latou fia vā’ai ma le fiailoa. E leai so latou talitonuga moni i ai; e leai foi sa latou fuafuaga o le a latou gaua’i atu ma tuuina atu i latou i lalo o le pule a agaga leaga. Peitai ua latou sopo atu i le mea ua faasāina; ona faapena lea ona maua o i latou e le alii o le pouliuli, e ui lava latou te lei manana’o i ai. E tosina atu loa i latou ina ia pulea o latou mafaufau e agaga leaga mo sina taimi e tasi, ona taofi mau loa lea o i latou e le tiapolo e le toe faamamuluina. E le mafai i lo latou lava malosi ona latou sosola ese mai le malosi o le mana taufaasese o le tiapolo. Na o le tasi lava le auala e mafai ai ona latou toe mamulu ese mai ave malolosi o lenei mailei - o le mana lea o le Atua e foa’iina mai, e avea o se tali i talosaga faatauanau, talosaga ua faia i le faatuatua.</p>
	<p class="standard-indented">O ē uma o lo o latou faamalieina le agasala i o latou olaga, o ē uma o lo o latou faapelepele i se mea ua latou iloa o le agasala, o i latou ia ua latou faaafe maia Satani ma ana faaosoosoga i o latou olaga. O lo latou faia o lenei mea, o lo latou vavae’esea lava lea o i latou mai le Atua ma le leoleoga a Ana agelu. A’o faasolosolo atu i ai faaosoosoga a le tiapolo, o le a faigofie ona latou pa’u’ū auā ua leai so latou puipuiga. Ua faapena ona tuuina atu e nei tagata i latou lava i lalo ifo o le pulega a Satani, e aunoa ma so latou iloa o le mea o le a latou oo i ai. E maua atoatoa loa i latou e le tiapolo, ona faaaogāina loa lea o i latou e fai ma māūnu ina ia faatosina mai ai nisi i le faafanoga.</p>
	<p class="standard-indented">Fai mai le perofeta o Isaia: “A latou fai atu foi ia te outou, Sa’ili atu ia i aitu vavalo, ma taulaitu o ē leo ii, ma ē ua memu, ia outou tali atu, A lē sa’ili atu ea le nuu i lo latou Atua? E sa’ili atu ea, i e ua oti mo e o ola? Inā sa’ilia i le tulafono ma le mau; afai latou te le tautala e tusa ma ia upu, ua leai lava se malamalama ia te i latou”. Isaia 8:19, 20. Ana talia e tagata le a’oa’oga manino a le Tusi Paia e faatatau i le natura o le tagata, atoa ma le tulaga e oo i ai le tagata pe a oti, semanū o le taimi latou te vā’ai ai i faaaliga ma vavega faapea, o le taimi lava lea latou te iloa ai o nei faailoga ma vavega pepelo uma o le galuega a Satani. Peitai e toatele ua latou lē fia fulitua i le agasala ona o lona suamalie, ma ua faapena ona latou pupuni o latou mata ma savavali sa’o e aunoa ma so latou fia tepa i lapata’iga ua tuuina mai mo lo latou puipuiga. Ua faapena ona maua i latou uma nei i le mailei a le fili. “Auā ua latou lē talia le upu moni ma le fiafia i ai ina ia faaolaina ai i latou. O le mea foi lea e auina atu ai e le Atua ia te i latou le galuega e faasese ai, ina ia latou talia le mea pepelo”. 2 Tesalonia 2:10, 11.</p>
	<p class="standard-indented">O e ua tetee i a’oa’oga faataulaitu ma galuega taufaasese a agaga leaga e faatatau i fesoota’iga i le va o tagata ola ma e ua oti, ua latou faia se taua -e tetee atu ai e lē na o tagata, a ua faapea foi ma Satani ma ’au uma o le pogisa. E le solomuli Satani i se inisi e tasi se’ia vagana ua osofa’ia o ia e <span type="pagebreak" id="calibre_link-521" title="470" class="pagebreak">[470]</span> le malosi ma le mana o avefe’au faalelagi. E ao i le fanau a le Atua ona latou faafetaia’ia le fili e pei ona faia e lo latou Faaola ina ua ia fetalai atu ia Satani: “Ua tusia”. E mafai e Satani ona siitia mai mau o le Tusi Paia e pei ona ia faia ia Keriso; e mafai foi e Satani ona mimilo ma faauigasesē a’oa’oga a le Tusi Paia ina ia lagolagoina ai ana mata’upu taufaasese. Afai o le manumalo e manana’o i ai le fanau a le Atua i lenei taimi uigā, e ao ona su’esu’e ifo i latou lava i le molimau a le Tusi Paia, ae lē o le faalagolago i a’oa’oga ua avatu e isi ia i latou.</p>
	<p class="standard-indented">E toatele o le a latou vā’ai i agaga leaga ua o mai ua foliga i o latou aiga pele po o a latou uō ua maliliu. O le a o mai nei aiga po o uō pele ma ta’u mai ni a’oa’oga e matuā eseese mamao ma a’oa’oga a le Tusi Paia. O le a o mai i latou ma ōleōle mai i ni leo mālū, ma o le a latou faia ni vavega e lagolagoina ai a latou faamatalaga. E ao ona tatou nofo sauni nei e tau ma i latou, ma faaaogā i ai le auupega o le Tusi Paia ua faapea mai, o ē ua oti latou te lē iloa lava se mea e tasi, ma oe ua faia nei faaaliga ma vavega, o agaga ia o temoni.</p>
	<p class="standard-indented">Ua toetoe lava oo mai ia i tatou le itula o le tofotofoga lea o le a oo mai i le lalolagi uma. Faaaliga 3:10. O le a faaseseina ma toilalo i latou uma o ē lei faavaeina lo latou faatuatua i luga o le afioga a le Atua. O le a galue Satani i le malosi sili o lona mana taufaasese, ina ia pulea ai e ia le fanau a tagata, ma o le a faatupula’ia pea ana galuega taufaasese. Peitai, faato’ā manuia lava ana taumafaiga pe a gaua’i ma filifili tagata latou te mulimuli i ana faaosoosoga. Peitai o le a avea le Atua o le olo malosi o i latou o lo o sa’ili ma le faamaoni i le upu moni ma latou usitai i ai, ma faapena ona latou sauniuni ai mo le fetaia’iga ma le fili. Fai mai le fetalaiga a le Faaola: “Ua e tausia le upu o lo’u onosa’i, o lea foi ou te tausi ai ia te oe”. Fuaiupu 10. Ua nofo sauni le Atua e auina mai agelu uma e mana’omia e Lana fanau mo le taua; e le fia silasila o Ia ua manumalo Satani i se tasi o Lana fanau ua faamoemoe ia te Ia.</p>
	<p class="standard-indented">Ua faailoa mai e Isaia le faasesēga tele o le a oo mai i le au amioleaga, o ē ua manatu ua lē āfāina i latou i le faamasinoga a le Atua: “Ua osia la matou feagaiga ma le oti; ua fai foi la matou feagaiga ma seoli; a ui ane le sasa e lofia ai, e le oo mai lea ia te i matou; auā ua matou faia le pepelo mo matou malu; ua matou lalafi foi i tala oole”. Isaia 28:15. Ua faailoa mai inei le au amioleaga ua lē fia salamō, a ua latou manatu ua lē āfāina i latou auā e leai se faasalaga mo ē amioleaga. Ua latou manatu foi tusa lava po o le a le leaga o le tagata, e ō uma lava i le lagi; ma o inā o le a faaeaina ai i latou ina ia tutusa ma agelu a le Atua. Ua faailoa mai foi i lenei mau i latou ua osia le feagaiga ma le oti ma le feagaiga ma seoli. Ua latou fulitua i le upu moni na tuuina mai e le lagi e fai ma puipui i le au amiotonu i le aso o le faaosoosoga, a ua latou avea pepelo a Satani o lo latou lafitaga - o pepelo lava ia a i latou ua fai mai ua latou faia ni fesoota’iga ma ē ua oti. <span type="pagebreak" id="calibre_link-522" title="471" class="pagebreak">[471]</span> </p>
	<p class="standard-indented">E le lava upu e faamatalaina ai le tauaso o tagata o lenei augatupulaga. E afe ma afe ua latou teena le afioga a le Atua, a ua latou talisapaia galuega taufaasese a Satani. Ua latou faatauemu i a’oa’oga a le Tusi Paia e faatatau ia Keriso ma le fuafuaga o le faaolataga, faapea le to’asa o le Atua o le a liligiina ifo i ē ua latou teena le upu moni. Fai mai a latou faatauemuga: “Talofa e i nei mafaufau pūmoomoo ma le vāivai, ua latou talitonu i tu faanuupo ma ua latou talia faatonuga a le Atua ma usitai i Lana tulafono”. Ua faapena ona latou gaua’i atu ma le atoatoa i le tiapolo, ua faapena ona atoatoa lo latou tutū faatasi ma le tiapolo, ua faapena ona faatumulia i latou i lona mana, ua leai so latou mana’o po o so latou malosi e vavae’ese ai mai ana mailei.</p>
	<p class="standard-indented">Ua leva ona fai sauniuniga a Satani mo lana toe osofa’iga e faaseseina ai le lalolagi. Na faataatia le faavae o lana galuega i upu na ia fai atu ai ia Eva i le faato’aga: “Lua te le oti lava”. “O le aso lua te aai ai, e pupula ai o oulua mata; ona avea āi lea o oulua e pei ni atua o lo o iloa le lelei ma le leaga”. Kenese 3:4, 5. Na faifaimalie mai ana sauniuniga mo lenei osofa’iga tele, lana toe osofa’iga o le a faaseseina ai le lalolagi e ala i faailoga ma vavega e faia e agaga leaga. E lei faataunuuina atoatoa ana fuafuaga ma ana fāufauga; peitai o le a taualugaina ana faagaioiga uma i le taimi o le i’uga. Fai mai le perofeta: “Ona ou iloa ai lea o agaga leaga e toatolu e pei o rane, ...auā o agaga ia o temoni, ua latou o atu i tupu o le lalolagi ma le atulaulau uma, e faapotopoto ia te i latou i le taua i le aso tele o le Atua e Ona le malosi uma lava”. Faaaliga 16:13, 14. O le a faaseseina ai le lalolagi atoa i lenei faasesēga tele, sei vagana i latou na taofia e le mana o le Atua, e ala i lo latou faatuatua i Lana afioga. Ua faapena ona oo ifo i tagata i ona po nei le manatu faalēpopole; ua latou manatu ua leai se mea e āfāina ai i latou. Faato’ā tete’i lava i latou nei pe a liligiina ifo le to’asā o le Atua.</p>
	<p class="standard-indented">Ua fetalai mai le Alii le Atua: “Ou te faia le faamasinoga ia faatatau i le fua faataoto, ou te faia foi le amiotonu ia faatatau i le fua faatautau; e tafea le mālu o le tala pepelo i le uato’a, e lofia foi le lafitaga i le vai. E faai’uvaleina la outou feagaiga ma le oti, e le tumau foi la outou feagaiga ma seoli; a ui ane le sasa e lofia ai, ona solia ai lea o outou e ia”. Isaia 28:17, 18. <span type="pagebreak" id="calibre_link-523" title="472" class="pagebreak">[472]</span> </p>
</div>
</div>


<div class="calibre1" id="calibre_link-38">
<div class="chapter" id="calibre_link-656">
	<h2 class="chapterhead">Mataupu 35&mdash;O Sini O Le Pule Faapope</h2>
	<p class="standard-indented">Ua eseese mamao lava uiga tausaafia ua faailoa nei e ekalesia Porotesano i le pule faapope, ma uiga na latou faailoa i le pule a Roma i tausaga ua mavae. E i ai atunuu e le o malosi tele ai le ekalesia Katoliko. O atunuu ia o lo o laalaa lemu ai le pule faapope ina ia maua ai sona tulaga alo’aia. O atunuu ia ua oo ifo i ai le faalēpopole o tagata Porotesano i aoaoga na va a’i i latou ma le pulega faapope. E i ai se manatu ua a’e mai nei i ekalesia Porotesano. Fai mai lea manatu: “E leai lava se ese’esega tele o aoaoga autū i le va o i tatou ma le ekalesia Roma e pei o le manatu o nisi i augatupulaga ua mavae. E laitiiti lava sina mea tatou te ioe atu ai i le ekalesia Katoliko, ona solosolo lelei loa lea o le va fealoa’i o i tatou ma le pule a Roma. E i ai se taimi na tāua tele ai i tagata Porotesano le sa’olotoga i mea tau tapua’iga, ona o se sa’olotoga na faatauina i le toto o le au maturo. O aso nā na a’oa’oina ai e tagata Porotesano a latou fanau ina ia ’aua ne’i faifaimea faatasi ma Roma; o le faia o se tulaga faapea, o le le faamaoni lava lea i le Atua. Ae se’ia faauta i le ese’esega o aoaoga ua latou faia i nei ona po!</p>
	<p class="standard-indented">Fai mai ta’ita’i o le ekalesia pope ua tele faitioga ma mea ua ta’uleagaina ai fua le igoa lelei o le ekalesia; e toatele ta’ita’i o ekalesia Porotesano ua latou faaluaina lea manatu. E toatele ua fai mai e le tonu pe a tatou faitioina le ekalesia pope i onaponēi ona o sauaga ma mea inosia na faia e lea ekalesia i le tele o senituri o le pogisa. Ua latou sa’ilia mai ni mafua’aga lelei ma ni ’alofaga e tau faamāmā ai sauaga mata’utia na faia e lea ekalesia. Ua latou fai mai o nei sauaga na pogai ona o le pogisa ma le sauā na masani ai tagata i na ona po; peitai ua latou fai mai ua suia faagaioiga a le ekalesia talu ai le malamalama faaonaponei.</p>
	<p class="standard-indented">Ua galo ea i nei tagata le upu na tautala mai ai le pule faapope mo le 800 tausaga? Na latou fai mai e le mafai le mafai lava onasese le pule a le pope, ma e le mafai foi ona agasala o ia po o le ekalesia i lalo ifo o lana pule! E lei fulitua lava le pule faapope i nei upu; na latou saga faamamafaina atili i lona 19 o senituri le tāua o le lēsesē o le pule a le pope. Fai mai le upu a Roma, “e le’isesē faatasi le ekalesia i le taimi ua mavae; e le mafai foi onasese le ekalesia i le lumana’i e tusa ai ma le Tusi Paia”. O le a faapefea la ona fai mai nei le ekalesia o sauaga ma mea <span type="pagebreak" id="calibre_link-524" title="473" class="pagebreak">[473]</span> inosia na faia e le ekalesia i nā senituri, na faia ona o le valea ma le pogisa o lena vaitaimi?</p>
	<p class="standard-indented">E lē mafai lava e le ekalesia pope ona fulitua i le mata’upu e faatatau i le leai o sana agasala po o sona sese. O lo o manatu pea lava o ia e sa’o uma ana mea na fai i lona sauāina o ē na tetee i ana aoaoga i senituri ua te’a. A ave’esea loa tulafono faalemalo o lo o faasāina ai sauaga e faia ona o mafua’aga faalelotu, a toe faaeaina loa Roma i lona malosi e pei ona i ai i senituri ua mavae, ona vave lava lea ona toe foi o le ekalesia pope i lana pule fai faamalosi, atoa ma lona toe foi i le faia o sauaga.</p>
	<p class="standard-indented">Fai mai upu a se tusitala ta’uta’ua e faatatau i le pule faapope ma le puipuiga o le āiā tatau i mea tau tapua’iga i le Iunaite Setete: “E toatele ua tauaso i le uiga moni o faiga a Roma ma lona tetee i le sa’olotoga ma āiā tatau faalemalo ua maua e tagata i totonu o lo tatou malo. Ae a tatou faatusatusa tulafono faavae o lo tatou malo ma tulafono ua faavaeina ai le Ekalesia Katoliko, ona tatou iloa ai lea o mea nei:</p>
	<p class="standard-indented">“Ua mautū ona faataatiaina mai o le sa’olotoga i mea tau tapua’iga i totonu o Tulafono Faavae o le malo o Amerika. O se mea lea ua sili ona tāua i manatu o tagata Amerika. Peitai o upu nei o se tusi na tusia e Pope Pio le Iva i le aso 15 Aokuso, 1854. Fai mai upu a lea pope: “O aoaogasesē ma ’ava’avauga e faatatau i le puipuiga o le sa’olotoga i mea tau tapua’iga, o se faama’i lea mea ma o se mea mata’utia, o se fili leaga lea e ao ona matuā inoino i ai soo se malo”. O se tusi na tusia e lenei lava pope i le aso 8 Tesema, 1864, na ia faate’aina ai ma le ekalesia i latou uma o ē na finau mo le sa’olotoga o le tagata i mea tau tapua’iga. Na ia faasalaina ai foi i latou uma o ē na fai mai e lē tatau i le ekalesia ona faaaogāina faiga fai faamalosi.</p>
	<p class="standard-indented">Fai mai upu a le tusitala lava lenei e faatatau i le pule faapope: “O le leo filemu o Roma i totonu o le Iunaite Setete e le o se faailoga lea o se liuga o lona loto. E onosa’i lava Roma pe a iloa e ia e leai sona malosi ma ua leai sana mea e mafai. Fai mai se epikopo o lea ekalesia e suafa ia Oukona: ’O lo o faatagaina nei e le ekalesia Roma le sa’olotoga i mea tau lotu, se’ia oo i se taimi e mafai ai ona ave’esea lea āiā e aunoa ma se pagatia ai o le lalolagi Katoliko’. ...Fai mai le epikopo sili o le aai o Sene Lui i Amerika: ’O le lē talitonu po o le tetee i aoaoga a le ekalesia, o se solitulafono lava lea. Ma e leai se ese’esega o le faasalaga o lenei solitulafono ma isi solitulafono i atunuu Kerisiano e pei o Italia ma Sepania, o malo ia e Katoliko uma tagata o le atunuu, o malo ia e taulamua ai le ekalesia i le faiga o tulafono ua pulea ai le atunuu, ...</p>
	<p class="standard-indented">“E i ai se tautoga e faia e katinale ma epikopo uma o le Ekalesia Katoliko. O nisi nei o upu o lea tautoga: ’O le a ou faia le mea sili ou te mafaia e tetee atu ai ma sauāina ai soo se tasi e tetee i aoaoga a le -ekalesia, ma soo se tasi e faatupuina fevaevaea’iga i le ekalesia, ma soo se tasi na te faia se fouvalegai le alii le pope’”, (Josiah Strong, Our Country, <span type="pagebreak" id="calibre_link-525" title="474" class="pagebreak">[474]</span> ch. 5, pars. 2-4).</p>
	<p class="standard-indented">E moni o lo o i ai ni Kerisiano faamaoni i le Ekalesia Katoliko Roma. E afe ma afe o lo o latou auauna i le Atua i lena ekalesia, e tusa ai ma le malamalama sili ua latou maua. Ua faasā ona latou faitau i le afioga a le Atua, ma o le mea lea ua latou le iloa ai le upu moni. Latou te lei vā’ai lava i le ese’esega o le auauna atu i le Atua mai le loto, ma le faia o sauniga faifaipea tau lava ina faataunuu. O lo o silasila ifo le Atua ma le alofa mutimutivale i nei tagata, o ē ua a’oa’oina i se talitonuga taufaasese, se talitonuga e le faamalieina ai le agaga o le tagata. O le a faasusuluina mai e le Atua ave o le malamalama ina ia ati atu i le mafiafia o le pogisa ua si’osi’omia ai nei agaga. O le a faaalia atu e le Atua ia i latou le upu moni, ma e toatele o le a latou liliu ma tutū faatasi ma le fanau a le Atua.</p>
	<p class="standard-indented">Peitai o faagaioiga faapope atoa ma ona talitonuga e lei suia lava talu mai augatupulaga ua mavae. Ua oo ekalesia Porotesano i se tulaga pogisa tele. Ana leai lea pogisa, semanū ua latou iloa faauiga faailoga o le vaitaimi ua tatou oo i ai. O lo o faaaogāina e le Ekalesia Roma auupega uma na te maua ina ia toe pulea ai e ia le lalolagi uma, ina ia toe amatalia ai ana sauaga, ma ia toe faasa’osa’o ai mea uma na faaleagaina e ekalesia Porotesano. O lo o manuia taumafaiga uma a le ekalesia Katoliko i soo se itu tatou te liliu i ai. Silasila i le faatupula’ia o ona malumalu ma falesa i totonu o atunuu Porotesano. Faauta i le tele o le au Porotesano ua lolofi i ana kolisi faafaife’au ma ana seminario i totonu o Amerika. Taga’i i le faatupula’ia o sauniga faa-Katoliko i totonu o le atunuu o Egelani, atoa ma le toatele ua liulotu ma ua o nei i le ekalesia Katoliko. Ua tatau ona avea nei mea o se fafagu ia i latou uma ua tāua ia i latou le piimau atu i le talalelei ma le upu moni.</p>
	<p class="standard-indented">Lenei ua feofeoa’i ekalesia Porotesano ma le ekalesia Katoliko, ma ua lagolagoina e tagata Porotesano fuafuaga faapope. Ua ofo lemu ifo lava loto o tagata Katoliko ona o le tele o mea ua ioe nei i ai ekalesia Porotesano. Ua moeiini o latou mata i le uiga moni o le ekalesia Roma, atoa ma le pagatia e ono oo mai pe a toe oo le ekalesia Roma i lona malosi tuai. E ao ona fafagu tagata ina ia latou ala mai ma tetee i taumafaiga a lenei fili mata’utia, o taumafaiga e ono aafia ai a latou āiā faalemalo, atoa ma lo latou sa’olotoga i mea tau tapua’iga.</p>
	<p class="standard-indented">E lē faigofie ona vaaia le uiga moni o le ekalesia Roma ona o le matagofie o le faatulagaina o ana sauniga. O le sauniga lotu a le Ekalesia Roma o se sauniga lea ua pito sili ona mamalu ma matagofie lona faatulagaga. O le felanulanua’i ma le matagofie o ana sauniga ua faafiafiaina ai mata ma lagona o le tagata, ma ua avea ma mea ua lē gaioi ai le mafaufau o le tagata faapea ma lona loto fuatiaifo. Ua matagofie mea uma i le maimoa. Ua i ai malumalu ua maoa’e i lo latou matagofie, ua i ai solo ua matagofie i lo latou mamalu ma le felanulanua’i, ua i ai fata faitaulaga ua matagofie ona teuteuina ma ua fe’ilafi i le auro ma isi maa <span type="pagebreak" id="calibre_link-526" title="475" class="pagebreak">[475]</span> tāua, faapea ma faatagata ma ata ua matagofie i o latou itu uma. Ua tosina le loto i nei mea uma ona ua faamalieina ai le vaai o mata. Ua faamalieina foi le faalogo o taliga. O pese, ua leai sona tusa. Ua tuufaatasi mai nei le la’aupese leo lelei ma le manaia o leo e fia o le aufaipese tele, ona faatumulia ai lea o le lapotopoto maualuga ma itu eseese uma o ona malumalu tetele. E tosina fua lava i ai le mafaufau ma le loto ona o le mamalu ma le saunia lelei ma le foliga paia o nei sauniga uma.</p>
	<p class="standard-indented">Peitai o lenei matagofie ma le mamalu ma le saunia lelei i lona tulaga vaaia i fafo, ua pei o se mea ua taufaalili i le mana’oga moni o le loto o le tagata ua ma’i i le agasala. E le gata i lea, o nei matagofie uma i le vaaiga i fafo, o se faailoga lea o le amiolētonu ma le matagā i totonu. E le mana’omia e le ekalesia a Keriso mea faatosina faapea. A susulu mai le malamalama o le satauro, ona vaaia lea o le mamā ma le matagofie o le Kerisiano moni; ma e le mafai e teuga i fafo ona faaopoopo se mea lelei e tasi i lea mama ma lea matagofie. O le mea lenei ua ta’ua o le matagofie o le olaga faapaiaina, o le loto maulalo ma le agamalu, o mea ia e sili atu le tāua i le Atua i lo teuga ma vaaiga i fafo.</p>
	<p class="standard-indented">O le fe’ilafi ma le matagofie o fafo e le iloa ai se paia ma se mama o manatunatuga i totonu. Ua masani ona vaaia le maualuga ma le maoa’e o le poto faasalemausau ma le poto i tu ma aganuu i tagata e faalelalolagi ma faaletino o latou mana’o ma tu’inanau. O i latou ia ua masani ona faaaogāina e Satani e ta’ita’ia ai tagata latou te faagalo i le tāua o mea faaleagaga, ina ia faagalo i le ola e faavavau i le lumana’i, ina ia liliu ese mai le Atua ae ola mo le lalolagi.</p>
	<p class="standard-indented">O se lotu e tumu i le gaogaosā o mea e vaaia i fafo e fiafia tele i ai le loto e le’i liua. O le matagofie ma le mamalu fe’ilafi o sauniga lotu faa- Katoliko, e i ai lona malosi e faatosinaina ai ma faaseseina ai le toatele. Ua faapena ona faaseseina le toatele ma ua latou manatu o le Ekalesia Katoliko o le faitoto’a lava lea i le lagi. Na o i latou lava ua mautu le faavaeina o o latou olaga i le upu moni, o e ua faafouina o latou loto i le mana o le Agaga Paia, ua na o i latou ia e mafai ona manumalo i le mana taufaasese ma le mana faatosina o le matagofie o sauniga faaKatoliko. E afe ma afe i latou o ē lei fanaufouina ia Keriso o le a latou talia ia sauniga matagofie ma le mamalu, o sauniga ua peiseai e amioatua, ae aunoa ma le mana o Keriso. O le itu’aiga lotu lava lea o lo o manana’o i ai le toatele.</p>
	<p class="standard-indented">Fai mai le Ekalesia Roma ua i ai lana pule ma lana āiā na te faamagaloina ai agasala. O lea pule e faamagaloina ai agasala, faapea ma le kofesio po o le faaaliga o agasala i le patele, o mea ia e lua ua ta’ita’ia ai le toatele o tagata Katoliko i le talitonuga faapea ua latou maua le sa’olotoga latou te saga fai ai pea le agasala. O le tagata e alu ma tootuli i luma o le isi tagata agasala ma sasaa atu i ai mealilo uma o lona loto ma ona mafaufauga, ua nofo lava ia ma faamaulaloina le tulaga maoa’e na <span type="pagebreak" id="calibre_link-527" title="476" class="pagebreak">[476]</span> tuu i ai o ia e le Atua. E toatele patele ua iloa lo latou amioleaga ma lo latou faamalieina o tu’inanau o le tino. O le alu o le tagata ma tatala atu lona loto i se patele, o lona faamaulaloina lava lea o le tapulaa o lana lava amio. Ua maulalo ona manatu e faatatau i le Atua, auā o le patele ua avea o ia o le sui o le Atua. O lenei masani o le kofesio po o le faaali atu o agasala a le tasi tagata agasala i le isi tagata agasala, o le mea lea ua puna mai ai le tele o amioleaga ua pagatia ai nei le lalolagi ma ua saunia ai nei le lalolagi mo le faatafunaga e faavavau. Peitai o le mea tonu lava lea e fiafia i ai le tagata amioleaga ma le tagata ua naunau i le faamalieina o ona tu’inanau. E sili atu i le tagata amioleaga lona alu e fai le mea ua mana’o i ai le patele, nai lo le fulitua i ana agasala. E faigofie atu le alu e fai le ie talatala ma tau’ave filifili, nai lo le faasatauroina o tu’inanau o le tino. E mamafatū tele le avega ua mana’o le loto faaletino na te tau’aveina, ae musu tele e gaua’i i le amo a Keriso.</p>
	<p class="standard-indented">E tele ni uiga ua tutusa lelei ai le Ekalesia Roma ma le ekalesia a tagata Iutaia i le taimi o le ulua’i afio mai o Keriso. Na soli faalilolilo e ta’ita’i Iutaia poloa’iga uma o le tulafono a le Atua. Peitai na latou tausi faalelei vaega uma o le tulafono na vaaia i fafo; ae le gata i lea na latou faaopoopo foi i ai le tele o a latou poloa’iga ma uputuu na faigata ai tele ona tausia nei tulafono. E pei lava ona fai mai tagata Iutaia ua latou āva ma faapaiaina le tulafono, ua faapena foi ona fai mai tagata o le Ekalesia Roma ua latou āva ma faapaia i le satauro. Ua latou faaeaina le faatusa o puapuaga o Keriso, a ua latou teena Keriso i o latou olaga.</p>
	<p class="standard-indented">Ua faaeaina e tagata pope le satauro i luga o o latou malumalu, ma fata faitaulaga, ma ua tau’aveina i o latou la’ei. Ua vaaia le satauro i soo se vaega o a latou sauniga, ma ua latou faaeaina le satauro i le vaaiga i fafo. Peitai ua latou tanumia aoaoga a Keriso i lalo o le gaogaosā o a latou tu ma sauniga masani e leai se uiga, po o lalo foi o faauigagasesē o aoaoga a Keriso. O upu o le fetalaiga a Keriso i ta’ita’i Iutaia ua fetaui tonu lava i ta’ita’i o le Ekalesia Katoliko Roma. Fai mai le fetalaiga a Keriso: “Auā ua latou saisai avega mamafa ma le avegatā, ma latou faaee i ua o tagata; ae latou te le mafafai ona faagaioi i ai o so latou tamatama’i lima”. Mataio 23:4. Ua ola le au faamaoni i le matata’u i aso uma ne’i to’atama’i le Atua ona oo mai ai lea o Lona to’asa i o latou luga. Peitai e toatele ta’ita’i o le ekalesia o lo o ola i ni olaga faama’imau, se olaga taugatā, se olaga o le faamalieina o mana’o o le tino.</p>
	<p class="standard-indented">O le ifo i faatusa, o tapua’iga ua faia i sagato ma tagata paia, ma le faaeaina o le pope, o togafiti uma nei mea a Satani ina ia toso ese ai mafaufau o tagata mai le Atua ma Lona Alo. E tele mea ua faaaogāina e Satani e sui a’i Keriso, o lē na fetalai mai: “Ia outou o mai ia te a’u, o outou uma o ē tigaina ma mafatia i avega, o a’u foi e mālōlō ai outou”. Mataio 11:28.</p>
	<p class="standard-indented">Ua fai ma galuega tumau a Satani lona faaseseina o tagata e faatatau i le <span type="pagebreak" id="calibre_link-528" title="477" class="pagebreak">[477]</span> amio a le Atua, ma le uiga moni o le agasala, faapea ma mafua’aga moni o le finauga tele. Ua avea ana togafiti ma faa’upuga pepelo ma mea ua manatu māmā ai tagata i le tulafono a le Atua, ma ua avea lea ma mea ua manatu ai tagata ua latou maua le sa’olotoga latou te faia ai le agasala. O ana togafiti foi ma ana faa’upuga ua fefefe ai tagata i le Atua ma ua latou faailoa ai i le Atua le ita ma le inoino ae le o le alofa. O ona uiga sauā ua ia tuua’ia i luga o le Atua. Ua i ai ni faailoga vaaia o le manuia o lenei pepelo a Satani. Ua vaaia i faiga tapua’iga. O le manuia o le galuega a Satani ua talitonu ai tagata faapaupau faato’ā fiafia mai le Atua pe a avatu tino o tagata e faitaulaga atu ai i le Atua. Na faapena ona faaauauina uiga sauā faapea i faiga tapua’iga a tagata faapaupau ma le ifo i tupua.</p>
	<p class="standard-indented">O faiga tapua’iga foi faapea na faia e le Ekalesia Katoliko Roma ina ua taumafai lea ekalesia e tuufaatasia nisi o faiga tapua’iga faapaupau ma faiga tapua’iga a le au Kerisiano. Pei lava ona faia e tagata faapaupau, na faapena foi ona ta’uleagaina le suafa o le Atua ma Lana amio ona o faiga tapua’iga a le Ekalesia Roma, o ni faiga tapua’iga na siitia a’e ai uiga sauā o le Atua. Na i ai ni auupega na faaaogāina i ona po o le pule a Roma, e faamalosia ai tagata latou te usitai i ana aoaoga. Na i ai le fata na fausia faapitoa e susunuolaina ai i latou o ē na le fia ioe i lana pule. Na faia e le ekalesia ni fasiotigatagata mata’utia - faato’ā iloa i le aso o le faamasinoga pe to’afia ola na faa’umatia i nei sauaga. Na a’o’oga ta’ita’i o le ekalesia ia Satani ina ia latou iloa ai fai ni auupega fou e le vave oti ai le tagata a’o faatāugāina lona ola mo se taimi umi. Na faapena ona faia fata e faifaimalie ai le susunuina o le tagata i le afi ina ia aua ai ne’i vave oti o ia, a ia faatāugāina ma faasauāina mo se taimi umi. O le oo mai o le oti na maua ai le malologa o lenei au faamaoni a le Atua.</p>
	<p class="standard-indented">Na faapena le mea na oo ia i latou o ē na tetee ia Roma. O le au mulimuli faamaoni ia Roma na a’oa’ina i latou i le sasa. o le faaogeina, faapea ma le tele o isi faasalaga lē alofa na faapuapuagatia ai le tino. E toatele na latou solia tulafono o le soifua maloloina lelei ona o a latou taumafaiga ina ia talia i latou e le Lagi. Na a’oa’oina tagata e le ekalesia ina ia inoino ma lafoa’i i o latou mātua po o a latou fanau. O lo o tumu fanua tanu o le ekalesia i tuugamau o le toatele o ē na i’uvale a latou taumafaiga e ave’esea ai mai o latou olaga le alofa i mātua po o le alofa i fanau, talu ai le aoaoga a le ekalesia. Na ta’u o le agasala lagona alofa ma soo se mafaufauga i aiga ma ē na pele i le tagata.</p>
	<p class="standard-indented">Afai tatou te fia iloa le lē alofa ma le sauā o Satani na faaalia i totonu o le ekalesia Kerisiano mo le selau ma selau o tausaga, ona tatou liliu lea i le tala tusia o le ekalesia Roma. Na faaaogaina e le alii o le pouliuli lenei ekalesia tele mo le faataunuuina o ana fuafuaga, o fuafuaga ia mo le ta’uleagaina o le suafa o le Atua, ma le aumaia o le pagatia i le tagata. O le tala tusia o le ekalesia Roma tatou te vaai ai i le manuia o le galuega a Satani e ala i lona ofu mai i ofu o le malamalama, ma faataunuuina ai ana <span type="pagebreak" id="calibre_link-529" title="478" class="pagebreak">[478]</span> fuafuaga e ala i ta’ita’i o le ekalesia. O le tala tusia foi o le ekalesia Roma tatou te malamalama ai i le pogai na ita tele ai ma inoino Satani i le Tusi Paia. Afai e faitau tagata i lenei Tusi, ona latou iloa ai lea o le alofa ma le agalelei o le Atua, o le a latou iloa ai e lē finagalo le Atua alofa ina ia tau’aveina e lana fanau avega mamafa e pei ona faaeeina e le ekalesia i luga o ua o tagata. O le Tusi Paia foi o le a latou iloa ai le mea e tasi ua finagalo i ai le Atua - o le loto ua nutimomoia, ma le agaga usitai ma le loto maulalo.</p>
	<p class="standard-indented">E leai se faaa’oa’oga na tuuina mai e Keriso i Lona soifuaga e faailoa mai ai faapea e ao ona ō tagata ma nonofo na o i latou i nofoaga faamonike ina ia latou sauniuni ai mo le lagi. E lei faia foi se aoaoga a Keriso faapea e ao ona taofiofi le alofa ma le agalelei o le tagata i isi tagata. Na tumu le finagalo o le Faaola i le alofa. O le latalata atu o le tagata i le tapulaa a le Atua mo le olaga faapaiaina, o le faigofie foi lea e le tagata ona tiga alofa ona o le puapuaga o isi, o le ma’ai foi lea o lana vaai na te iloagofie ai le agasala, o le loloto foi lea o lona alofa mo e puapuagatia. Fai mai le pope o ia o le sui o Keriso; peitai e faapēi lona olaga ma lana amio pe a faatusatusa i le soifuaga o le Faaola? E i ai ea se taimi na fai ai se faatonuga a Keriso ina ia faafalepuipui tagata pe vavae’esea o latou ulu ona ua latou le fia ifo atu ia te Ia le Tupu o le lagi? E i ai ea se taimi na faalogoina ai o avatua e Keriso se faasala oti i se tasi ona ua latou le talia o Ia? E lei talia Keriso ma Ona soo i se tasi o aai o Samaria. Ona toatamai lea o le aposetolo o Ioane ma faapea atu: “Le Alii e, pe e te finagalo ma te fai atu ia alu ifo le afi mai le lagi, ia fano ai i latou, pei ona faia e Elia?” Na silasila atu Iesu ma le alofa i Ona soo, ona a’oa’i atu lea o Ia i lo latou agaga sauā ma faapea atu: “E lei sau le Atali o le tagata e faa’umatia le ola o tagata, a ia faaolaina”. Luka 9:54, 56. Silasila i le eseese mamao o le agaga na faaalia e Keriso, ma le agaga sauā ua faaalia e le ua avea o Lona sui!</p>
	<p class="standard-indented">Peitai o le asō ua ese foliga ua faaalia mai e le Ekalesia Roma i le lalolagi. Ua ia faaalia mai foliga o le alofa, ma ua taumafai e fai ni ’alofaga ma ni faato’esega e ufiufi ai le tele o ana sauaga mata’utia na fai i augatupulaga uma ua mavae. Ua ofu mai nei le Ekalesia Roma i ofu o Keriso; peitai, e ui lava ua sui mai ona foliga i fafo, e leai se suiga e tasi o ona uiga i totonu. O faavae autū uma lava na mulimuli ai le ekalesia i augatupulaga ua mavae, o faavae autū lava ia o lo o i ai i le asō. O ana aoaoga uma lava na faia i ona po aupito pogisa o lona tala faasolopito, o aoaoga lava ia o lo o taofi o ia i ai i le asō. Aua ne’i faaseseina se tasi. O le pule faapope lea o le a avatu i ai faaaloaloga a ekalesia Porotesano, o le pule faapope lava lea e tasi na pulea le lalolagi i le vaitaimi o le galuega o le Toe Fuata’iga, le vaitaimi lea na tutū a’e ai auauna a le Atua e faailoa atu i lea pule ana agasala ma ona sese, e ui lava sa lamatia ai o latou ola. O lo o nofo pea lava le pule faapope i le asō ma le lotovii ma le <span type="pagebreak" id="calibre_link-530" title="479" class="pagebreak">[479]</span> faamaualuga, le faamaualuga lava lea e tasi na ia pulea ai tupu ma alii sili o malo, ma fai mai ai, o ia o le Atua. O lo o ia te ia pea le agaga pule faamalosi ma le agaga sauā e pei ona faaalia e ia i augatupulaga ua mavae, i le taimi na ia solipalaina ai āiā tatau o le tagata, ma ia sauāina ai le au paia a le Silisili Ese.</p>
	<p class="standard-indented">O lo o tā’ua mai i le valo’aga uiga moni ma uiga pa’ū ese o le pule faapope. 2 Tesalonia 2:3, 4. Ua avea ma masani a le pule faapope lona ofu mai i soo se ofu e faigofie ai ona faataunuuina ana fuafuaga. Peitai, e ui lava i ona foliga fesuisuia’i, o lo o i lalo ifo o ia foliga fesuisuia’i le ’ona o le gata ūogo e tasi. O le vaitusi ua tusia ai le tala tusia o le pule faapope, o le vaitusi lava lea o le toto o le au maturo na ia fasiotia. O se mea tatau ea la lo tatou ioe atu i le avea o le pule faapope o se vaega o le ekalesia a Keriso?</p>
	<p class="standard-indented">E moni le faamatalaga ua fai mai ai nei atunuu Porotesano e faatatau i le pule faapope. Ua latou fai mai ua lē o toe tele se ese’esega i le va o le pule faapope ma ekalesia Porotesano e pei ona i ai i augatupulaga ua mavae. E i ai se suiga ua vaaia. Peitai e le o le pule faapope ua sui. E moni lava ua tai foliga tutusa le Ekalesia Katoliko ma ekalesia Porotesano i ona po nei; peitai ua tupu mai lea tulaga ona ua pa’ū maulalo ekalesia Porotesano talu mai aso o le galuega o le Toe Fuata’iga.</p>
	<p class="standard-indented">O lo o sa’ili’ili pea lava e ekalesia Porotesano ni auala latou te faifaimea faatasi ai ma le lalolagi; ua faapena ona tauaso o latou mata i le mea ua latou faaigoa o le alofa. Ua latou talitonu e i ai se mea lelei e maua mai mea leaga uma; peitai o le talitonuga lea e i’u ai ina latou manatu e leaga mea lelei uma. Ua latou lē tutū malosi mo le faatuatua ma le upu moni, a ua latou faato’ese nei ia Roma ona o a latou upu na faitioina ai lesesē o Roma i augatupulaga ua mavae.</p>
	<p class="standard-indented">E toatele ta’ita’i Porotesano ua latou taumafai nei e su’e ni ’alofaga mo mea leaga na fai e le ekalesia Katoliko Roma i augatupulaga ua te’a. Ua latou fai mai o le valea ma le pogisa o lena vaitaimi na pogai ai le salalau atu o aoaoga a Roma, faapea ma ona talitonuga faanuupo, ma ana sauaga. Peitai ua latou fai mai, o le laalaa i luma o le poto faaonaponei, ma le malamalama o tagata i mea tau tapua’iga, o mea ia o le a lē mafai ai ona toe tupu mai se pule fai faamalosi ma se pule sauā e pei ona faia e le ekalesia Roma i aso ua mavae. Ua latou faatauemu ma ’amu’amu pe a ta’u atu i ai e toe oo mai foi lea lava tulaga i le lalolagi ua malamalama i ona po nei. E moni e tele se malamalama i mea tau le mafaufau, ma mea tau le amio ma mea tau tapua’iga ua susulu mai nei i la tatou augatupulaga. Ua i ai foi le malamalama mai le lagi na faasusulu mai i le lalolagi e ala i le afioga a le Atua. Peitai o le tele o le malamalama ua foa’i mai, o le tele foi lea o le pogisa o i latou o ē taumafai e tetee i lea malamalama.</p>
	<p class="standard-indented">Ana liliu tagata Porotesano i le tatalo ma le su’esu’eina o le Tusi Paia, semanū ua latou iloa lelei ai le natura moni o le pule faapope, semanū ua <span type="pagebreak" id="calibre_link-531" title="480" class="pagebreak">[480]</span> latou sosola ese ai ma inoino i ai. Peitai e toatele ua faafefeteina i lo latou lava poto, ma ua manatu ai e lē mana’omia e i latou le faamaulalo i luma o le Atua ina ia ta’ita’iina ai i latou i le upu moni. Ua latou fefete ona ua manatu ua popoto i latou; peitai ua latou le iloa le Tusi Paia ma le mana o le Atua. Ua latou sa’ilia ni mea e faafilemuina ai le loto fuatiaifo; ua latou sa’ilia ni auala e mafai ai ona latou faagalogalo i le Atua, a ia foliga mai pea o lo o latou manatua pea o Ia.</p>
	<p class="standard-indented">O se vaitaimi o le valea faalemafaufau i le lalolagi, o se vaitaimi tonu lea e sili ona manuia ai le galuega a le pule faapope. Peitai e manuia tele foi le galuega a le pule faapope i le vaitaimi o le tele o le malamalama faalemafaufau. E afe ma afe na pa’u’ū i le mailei a le fili i augatupulaga ua mavae ona latou te lei maua le afioga a le Atua ma le malamalama o le upu moni. Peitai e afe ma afe foi i latou i ona po nei ua latou lavelavea i le mailei a le fili, e ui lava ua tele le malamalama o aoaoga a tagata ua latou maua. Na finagalo le Atua ina ia faaaogā le malamalama faalemafaufau o le tagata, o se taleni mai le Atua mo le faalauteleina o Lana galuega o le upu moni ma le amiotonu. Peitai a fefete le loto o le tagata i le lotovii ma le fia muamua, ma latou siitia ai a latou lava aoaoga i luga a’e o le afioga a le Atua, ona sili atu lea ona leaga o le poto i lo le valea. O le a faapena ona avea le poto faaonaponei ma auala e ave’esea ai e le tiapolo le faatuatua o tagata i le Tusi Paia, ma o le a avea lea ma auala e saunia ai tagata latou te talia le galuega a le pule faapope. O lona uiga o le a leai lava se ese’esega ia Satani o le tele o le malamalama e pei ona i ai i ona po nei, po o le leai foi o se malamalama e pei ona i ai i le vaitaimi o Tupulaga o le Pogisa.</p>
	<p class="standard-indented">O lo o faia nei faagaioiga i le Iunaite Setete ina ia lagolagoina ai e le malo le ekalesia Roma ma ana galuega. O lo o vaaia i Amerika le faamaoni o ekalesia Porotesano ia Roma. Ua le gata ina mulimuli ekalesia Porotesano ia Roma, a ua latou fesoasoani foi e tatala faitoto’a ina ia toe maua ai e le pule faapope le malosi i totonu o Amerika, le malosi na mamulu ese atu ma ona lima i le Lalolagi Tuai. E tāua tele lea faagaioiga i Amerika ona o le a avea ma ona sini autū le faamamaluina o le tausiga o le Aso Sa - o se mea lenei na faatūina e Roma, ma ua ta’u mai o le faailoga lea o lana pule. Ua masani le pule faapope i lona mulimuli atu i tu ma masaniga a le lalolagi, faapea ma lona faaeaina o poloa’iga a tagata ina ia sili a’e i poloa’iga a le Atua. O le agaga lava lea e tasi ua faatumulia ai ekalesia Porotesano i le asō, ma ua tosina ai ia ekalesia latou te faia le galuega o le faaeaina o le Aso Sa, e pei ona faia e le pule faapope i le taimi ua mavae.</p>
	<p class="standard-indented">Afai tatou te fia iloa auupega o le a faaaogāina i le taua ua tali oo mai, ona tatou faitau lea i le tala tusia o mea na faaaogāina e Roma i augatupulaga ua te’a. Afai tatou te fia iloa auupega o le a faaaogāina pe a tuufaatasia le pule faapope ma ekalesia Porotesano e faasala i ē o le a <span type="pagebreak" id="calibre_link-532" title="481" class="pagebreak">[481]</span> tetee i a latou aoaoga sese, ona tatou faitau lea i le tala tusia o le faiga na fai a’i e Roma i latou na tumau i le Sapati moni ma puipui i ai.</p>
	<p class="standard-indented">O poloa’iga a le ao o le taupulega, o Fono na faia mo le faamasinoina o ē tetee i le ekalesia, o tulafono faalelotu na lagolagoina e le pule faalemalo - o laasaga uma nei na uia e le aso fiafia o tagata faapaupau, sei oo ai ina ua avea ma Aso Sa, ma ua maua ai lona tulaga faaeaina i totonu o le lalolagi Kerisiano. O Konesetino na faia le ulua’i poloa’iga e faamalosia ai le tausiga o le Aso Sa i le tausaga T.A. 321. O le poloa’iga lenei na faatonuina ai tagata uma na nonofo i aai ma taulaga ina ia latou malolo “i le aso mamalu o le la”. Peitai na faatagaina tagata i nuu i tua e faaauauina pea a latou galuega tau faato’aga i o latou fanua. O lenei aso o se aso fiafia o tagata faapaupau; peitai na poloa’iina e le ao o le malo ina ia tausia lea aso ina ua talia e ia aoaoga a tagata Kerisiano.</p>
	<p class="standard-indented">Na i ai se epikopo lotovii e suafa ia Eusipio, o se tagata na faaviivii ia Konesetino - o ia lea na pogai mai ai le tala faapea o Keriso na suia le Sapati i le Aso Sa. E aunoa ma se mau o le Tusi Paia na lagolagoina ai lenei aoaoga fou. O upu lava a Eusipio na faailoa mai ai e le o Keriso na suia le Sapati. Fai mai lana faamatalaga: “O tiute uma e tatau ona fai i le Sapati, o mea ia ua matou suia i le Aso o le Alii”. (Robert Cox, Sabbath Laws and Sabbath Duties, p. 538.) E ui lava e leai se upu a le Tusi Paia ua poloa’iina ai le tausiga o le Aso Sa, na avea le poloa’iga a Konesetino ma mea na le fefefe ai tagata latou te solipala i le Sapati o le Alii. O e uma na latou naunau ina ia faaeaina e le lalolagi, o i latou ia na latou talia le aso fiafia o tagata faapaupau.</p>
	<p class="standard-indented">A’o faasolosolo mai pea le malosi o le pule faapope, na faapena foi ona atili ai le faaeaina o le Aso Sa. Na faatagaina tagata mo se vaitaimi e faaauauina pea a latou galuega tau faato’aga pe a latou le ō i lotu i le Aso Sa; ae na tausia pea lava le Sapati i le aso fitu. Peitai na faifaimalie mai lava le oo mai o le suiga. Na faasāina faife’au ma patele ona latou faia se faamasinoga o se mata’upu faalemalo i le Aso Sa. Sa le umi ae poloa’iina loa tagata uma ina ia le toe faia se galuega masani i le Aso Sa. O ē na lē usitai i lea poloa’iga na faasalaina. O tagata sa’oloto na sala tupe, a’o le sasa le faasalaga o auauna ma pologa. O se taimi mulimuli ane na fai ai se isi poloa’iga e sui ai le faasalaga o le au māumea. O le faasalaga fou o le ave’esea lea o le afa o o latōu fanua ma fale. Afai latou te faama’a’a pea ona fai loa lea o i latou ma pologa. O ē na maulalo ifo o latou tulaga na faaaunuua mo lo latou olaga atoa.</p>
	<p class="standard-indented">Na faaaogāina foi vavega pepelo e faafefe ai tagata ina ia latou tausia le Aso Sa. Na faasalalau e le ekalesia se lipoti faapea na i ai se faifaato’aga na sauni e suōtosina lona fanua i le Aso Sa. Na mana’o lea tagata se’ia faamamā muamua i se fasi u’amea le palapala na i ai i lana suotosina. Fai mai le lipoti e uma a’e le galuega a le faifaato’aga ua piimau le fasi u’amea i lona lima, ma e lua lelei tausaga o mafatia ma masiasi lenei tagata a’o ia <span type="pagebreak" id="calibre_link-533" title="482" class="pagebreak">[482]</span>  <span type="pagebreak" id="calibre_link-534" title="483" class="pagebreak">[483]</span> fealua’i ma le fasi u’amea ua mau i lona lima. (Francis West, Historical and Practical Discourse on the Lord’s Day, p. 174.)</p>
	<p class="standard-indented">Ua uma lena ona fai lea o se faatonuga a le pope ina ia alu le patele e apoapoa’i i tagata soli Aso Sa, ina ia latou ō i le lotu ma fai a latou talosaga, ne’i tupu mai se mala ia i latou ma o latou tua’oi. O se sinoti a le ekalesia na sau ai le tala’iga lea ua salalau i le tele o ekalesia Porotesano i le asō. Fai mai lea tala’iga, a lavea se tasi i le emo o se uila a’o fai sana galuega i le Aso Sa, o le faamaoniga lena e iloa ai o le Aso Sa le sapati. Ua mae’a lena ona sosoo ai lea ma se faatonuga na faia i patele uma ma le aufailotu, faapea tupu ma alii sili, atoa ma le au faamaoni uma, ina ia latou faia le mea sili latou te mafaia ina ia faamamaluina ai lea aso, ae maise lava mo tupulaga fāi mai. (Thomas Morer, Discourse in Six Dialogues on the Name, Notion, and Observation of the Lord’s Day, p. 271.)</p>
	<p class="standard-indented">Ua le lava poloa’iga a sinoti e faamamaluina ai le Aso Sa. O le mea lea ua tāpā ai le pule faalemalo e aumai ai se tulafono e faamata’u ai tagata ma taofia faamalosi ai lo latou soli o le Aso Sa. O se sinoti na faia i Roma na toe faamalosia ai ulua’i poloa’iga ma faatonuga e faatatau i le tausiga o le Aso Sa. Na tuufaatasia ia poloa’iga uma i totonu o se tulafono faalelotu ma ua lagolagoina nei lea tulafono ma faamalosia e le au ofisa a le malo i atunuu Kerisiano uma. (Heylyn, History of the Sabbath, pt 2, ch 5, sec 7.)</p>
	<p class="standard-indented">Peitai na maua soo le masiasi o le aufailotu ona o le leai o se mau o le Tusi Paia e faavae ai le tausiga o le Aso Sa. Na fesili tagata po o le a le āiā a a latou a’oa’o ma le aufailotu ua latou ave’esea ai le poloa’iga a Ieova ua ta’u mai ai o le aso fitu o le Sapati lea i le Alii lou Atua, ae sui i ai le faamamaluina o le aso o le la. Ua mana’omia nei nisi togafiti e faatumu ai le leai o se faatonuga a le Tusi Paia mo le suiga o le Sapati. Na asia lotu Egelani uma e se tasi na alu atu ma lana tala’iga o le Aso Sa i le tau faai’uga o lona 12 o senituri. Peitai na toatele le au faamaoni na latou tetee i ana aoaoga, ma sa toe tuua ai loa e ia le atunuu auā le sa’iliga o ni faamaoniga o lana tala’iga. Ua toe foi mai nei o ia ua maua le faamaoniga o lana tala’iga. Ua sau nei lea tagata ma aumai se tusi taai fai mai na avatu e le Atua ia te ia. O lea tusi taai na tusia ai se poloa’iga mo le tausia o le Aso Sa, faatasi ai ma ni taufaamata’u e faafefe ai i latou o ē lē usitai. Ua aumai lenei mea faafoliga e fai ma faamaoniga o le sapati faafoliga. Ua latou fai mai o lenei tusi taai na pa’ū mai le lagi, ma sa maua i Ierusalema,i luga o le fata faitaulaga i le malumalu o Sagato Simeona i Kolokota. E lei iloa e tagata o le maota lava o le pope i Roma na puna mai ai lenei tusi taai. Na faapena ona faia o mea faafoliga ma mea pepelo faapea e atina’e ai le pule ma le tamao’aiga o le ekalesia i augatupulaga uma; ma sa faatagaina nei faiga uma e ta’ita’i o le ekalesia pope.</p>
	<p class="standard-indented">Na faasāina e lenei tusi taai le faia o se galuega e amata mai le tolu i le afiafi o le Aso Toona’i, seia oo i le oso a’e o le la i le taeao o le Aso Gafua. <span type="pagebreak" id="calibre_link-535" title="484" class="pagebreak">[484]</span> Na tā’ua faapea e tele ni vavega na lagolagoina ai lenei poloa’iga. Na lipotia mai faapea o ē na faia pea lava a latou galuega a ua te’a le taimi e pei ona tā’ua i le poloa’iga, sa faafuase’ia ona maua i latou i le ma’i o le supa. Na lipotia mai faapea na i ai se tagata vilifalaoamata na taumafai e fai lenei galuega i le Aso Sa. Fai mai ua lē sau se falaoamata i lana vili a ua tafe mai ai le toto. Na lipotia mai foi faapea na fai se kuka a se fafine i le Aso Sa. Peitai e ui lava i le aasa o lana ogaumu, e leai ma se mea na vela o lana kuka. Peitai na lipotia mai faapea na i ai se isi fafine e ta ane le tolu i le afiafi o le Aso Toona’i e lei tuua ana keke i totonu o le ogaumu. Ona tonu lea i le fafine o le a faatali seia oo i le Aso Gafua ona tao ai lea o ana keke. Peitai na iloilo atu e le fafine ana keke i le taeao o le Aso Sa ua vela mananaia ua uma ona faavela e le mana faalelagi. A’o se isi tagata na fai sana taogā falaoa i le te’a o le tolu i le Aso Toona’i. E tipi atu ana falaoa vela i le taeao o le Aso Sa ae tafe mai ai foi le toto. Na faapena ona fafau le anoano o tala faalēmanuia e le ekalesia, ina ia faamaonia ai le paia o le Aso Sa. (Roger de Hoveden, Annals, vol. 2, pp. 528-530.)</p>
	<p class="standard-indented">Na sili atu le faamamaluina o le Aso Sa i Sikotilani ma Egelani ona sa latou faaopoopo i ai se vaega o le ulua’i Sapati. Peitai na eseese teisi le taimi faatonuina mo le tausia o le Aso Sa. Na fai se poloa’iga a le tupu o Sikotilani e faatonuina ai le tausiga o le Aso Sa, e amata mai le ta o le 12 i le aoauli o le Aso Toona’i seia oo i le taeao o le Aso Gafua. E sa ona fai ai se galuega faalelalolagi i lea vaitaimi uma. (Morer, pp. 290, 291.)</p>
	<p class="standard-indented">Peitai, e ui lava i nei taumafaiga uma ina ia faamaonia ai le paia o le Aso Sa, na faaiioa faalaua’itele mai lava e tagata pope latou, o le pule a tagata na faatūina ai le Aso Sa. O se sinoti a le ekalesia pope i lona 16 o senituri na faia sa latou faasilasilaga e faapea: “Ia manatua e Kerisiano uma o le aso fitu na faapaiaina e le Atua, ma ua talia ma tausia e le gata i tagata Iutaia, ae faapea foi i latou uma o ē ua fai mai ua latou tapua’i i le Atua. Peitai o i tatou lava na suia le Sapati i le Aso o le Alii”. E lei tauaso i latou nei i le uiga o la latou galuega ua fai; na latou iloa lelei lava ua latou lote le tulafono a le Atua, ma ua faapena ona latou siitia a’e i latou lava i luga a’e o le Atua.</p>
	<p class="standard-indented">Na i ai nisi o tagata Ualetenese na latou tausia le Sapati. O le mamafa ma le umi o sauaga na faia e Roma i tagata Ualetenese, o se ata lava lea o le faiga masani a Roma ia i latou uma o ē le usitai ia te ia. Na i ai foi ma nisi na sauāina ona o lo latou faamaoni i le poloa’iga e fa. E tāua tele le tala tuufaasolo o ekalesia i Aitiope ma Apisinia i Aferika. Na galo i le lalolagi le au Kerisiano i Aferika Tutotonu ona o le pouliuli o Augatupulaga o le Pogisa. Na faapena ona fiafia lenei au Kerisiano ona o lo latou sa’olotoga e fai ai a latou tapua’iga. Peitai na i’u lava ina maua e Roma se tala e uiga i lenei au Kerisiano, ma sa le umi ae faase’eina le tupu o le malo o Apisinia ina ia ioe na te talia le pope e avea o le sui o Keriso. Na sosoo ai ma le faia o se poloa’iga e faasāina ai le tausia o le <span type="pagebreak" id="calibre_link-536" title="485" class="pagebreak">[485]</span> Sapati; na ta’u mai ai foi ma ni faasalaga mamafa mo i latou e le usitai. E lei umi ae lagona e tagata Apisinia le mamafa o le amo a le pule faapope, ma sa latou taumafai loa ina ia ave’esea lea amo mai o latou ua. O le i’uga o se taua mata’utia na tutuli ese ai ta’ita’i pope mai le malo o Apesine, ma ua toe maua ai loa e tagata Apisiniale sa’olotoga e toe fai ai a latou tapua’iga e pei ona masani ai. E lei galo i tagata Apisinia le lesona na latou maua e uiga i le taufaasese atoa ma le pule sauā o le Ekalesia Roma.</p>
	<p class="standard-indented">Na tausia e ekalesia i Aferika le Sapati moni e pei ona tausia e le ekalesia pope a’o lei atoatoa le pa’ū ma le solomuli faaleagaga a lea ekalesia. Na latou tausia le Sapati aso fitu e tusa ai ma le poloa’iga e fa; peitai na latou le faia foi ni galuega i le Aso Sa e tusa ai ma le tu masani a le ekalesia. Na solipala e Roma le Sapati o le Atua ina ia faaeaina ai le sapati na ia faatūina. Peitai o le motu ese o ekalesia i Aferika na latou le lavevea ai i lenei tuumuli faaleagaga. Na faamalosia i latou ina ia lafoa’i i le Sapati moni ae faamamalu i le sapatisesē ina ua pulea faamalosi lo latou atunuu e le pule faapope. Peitai o le taimi lava na toe maua ai lo latou tuto’atasi, o le taimi foi lea na latou toe foi ai i le tausiga o le poloa’iga e fa.</p>
	<p class="standard-indented">O nei tala tusia ua faailoa manino mai ai le ita ma le le fiafia o Roma i le Sapati moni, atoa ma i latou ua tausia lea Sapati; ua faailoa mai ai foi auupega ua ia faaaogāina auā le faamamaluina o le aso na ia faatūina. Fai mai le Tusi Paia o le a toe faia nei mea uma pe a tutu faatasi le Ekalesia Katoliko Roma ma ekalesia Porotesano, auā le faamamaluina o le Aso Sa.</p>
	<p class="standard-indented">Fai mai le valo’aga o le Faaaliga 13 o le a faamalosia le lalolagi uma e le manu fe’ai na i ai nifo e pei o nifo o se tamai mamoe, ina ia latou ifo uma i le pule faapope, le pule lea ua faatusa mai i le manu fe’ai e pei o se nameri. O le a faatonuina foi le lalolagi e le manu fe’ai e lua nifo e pei o nifo o se tamai mamoe, ina ia latou faia se faatusa i le manu fe’ai. Ae le gata i lea, o le a ia faatonuina le lalolagi uma - o tagatanuu atoa ma alii, o e māumea ma e matitiva, o e sa’oloto ma e pologa, ina ia latou maua le faailoga o le manu fe’ai. Faaaliga 13:11-16. Ua faailoa mai o le Iunaite Setete le malo lea ua faatusa mai i le manu fe’ai ua i ai nifo e pei o nifo o se tamai mamoe. O le a faataunuuina lenei valo’aga pe a faamamaluina e le Iunaite Setete le tausiga 0 le Aso Sa, le aso lea ua fai mai Roma o le faailoga o lana pule. O le a le tu to’atasi le Iunaite Setete i le faiga o lenei faaaloaloga i le pule faapope. “Na ou iloa foi le tasi o ona ulu e peiseai ua foa a mate; a’o lona foa na fai a mate ai ua mafu, ona ofo ai lea o le lalolagi uma ma latou mulimuli atu i le manu fe’ai”. Fuaiupu 3. O le foa o le faatusa lea o le pa’u o le pule faapope i le tausaga 1798. Na uma lea, ona fai mai lea o le perofeta ua toe lelei lona foa, ona taumulimuli ai lea o le lalolagi i le manu fe’ai. Fai mai Paulo e galue lava pea le “tagata o le agasala” se’ia oo i le afio faalua mai o Keriso. 2 Tesalonia 2:3-8. O le a faia <span type="pagebreak" id="calibre_link-537" title="486" class="pagebreak">[486]</span> e le tagata o le agasala le galuega taufaasese seie oo atu lava i le i’uga o le lalolagi. O upu nei a Ioane i le Faaaliga e faatatau i le pule faapope: “Ua ifo foi ia te ia i latou uma o ē nonofo i le lalolagi, o ē ua lē tusia o latou igoa i le tusi o le ola”. Faaaliga 13:8. O le a ifo le lalolagi atoa i le pule faapope, e ala i lo latou faamamaluina o le Aso Sa, le aso ua faavaeina i luga o le pule a le Ekalesia Roma.</p>
	<p class="standard-indented">O le totonūgalemū o lona 19 o senituri na amata folafolaina ai lenei fe’au e tagata su’esu’e i valo’aga i le Iunaite Setete. Ua faailoa mai i mea ua tutupu i le lalolagi le faatelevaveina o le faataunuuina o lenei valo’aga. Na fatu e ta’ita’i pope ni tala o ni vavega e faamaonia ai le paia o le Aso Sa ona e leai se mau e tasi o le Tusi Paia ua ta’u mai ai e ao ona tausia lea aso. O le mea lava lea e tasi ua faia nei e ta’ita’i o ekalesia Porotesano. O le a latou fai mai ua asiasi mai le Atua ma faailoa mai Lona to’asa ona o le solia e tagata o le sapati Aso Sa. Ua aliali mālie mai lava lenei mea. Ua televave na’ua le salalau atu o le faagaioiga mo le faamamaluina o le tausiga o le Aso Sa.</p>
	<p class="standard-indented">E ofoofogia le atamai ma le poto faitogafiti o le Ekalesia Roma. Na te matauina lelei lava le tulaga o le a oo i ai le lalolagi. E lē vavevave lana gaioi, auā o lo o vaavaai atu o ia i faaaloaloga a ekalesia Porotesano ua fai mai ia te ia, e ala i lo latou talia o le sapati sese; ua latou nofo sauni foi latou te faamalosia le tausiga o le Aso Sa e ala i lo latou faaaogāina o auupega na ia faaaogāina i augatupulaga ua mavae. O le a ō atu foi ekalesia Porotesano i le Ekalesia Roma mo se fesoasoani auā le faamamaluina o le aso na faatūina e lea lava ekalesia. O le a lē taumatea le fiafia o le Ekalesia Roma e tula’i mai ma lana fesoasoani i le faiga o lenei galuega. O ai se isi e sili atu lona poto masani nai lo ta’ita’i pope, i faiga e fai a’i i latou o ē lē usitai i le ekalesia?</p>
	<p class="standard-indented">O se ekalesia toatele le Lotu Katoliko Roma i le lalolagi, ma ua i ai i latou uma i lalo ifo o le pule a le tupusā. Ua faatonuina le miliona ma miliona o ona tagata i atunuu uma o le lalolagi ina ia faailoa lo latou faamaoni i le pope. Tusa lava po o fea na latou fananau ai a’o fea foi lo latou atunuu, ua faatonuina i latou ina ia faamuamua lava lo latou faamaoni i le pule a le ekalesia. Atonu na latou faia se tautoga ina ia latou faamaoni i le malo, peitai o tua atu o lenei tautoga i le malo ua i ai la latou tautoga ia Roma, ma o lea tautoga ia Roma e maualuga a’e ma faamuamua i lo isi tautoga uma.</p>
	<p class="standard-indented">Ua faailoa mai i le tala faasolopito o le lalolagi le tele o faiga poto a le ekalesia Roma ina ia oo atu ai lona leo i pulega o malo o le lalolagi. E le popole foi Roma pe lafotūina tupu ma alii ma o latou tagata, a ia faataunuuina lava ana fuafuaga. O le tausaga 1204 na faatonuina ai e Pope Inoseni le Tolu, le tupu o Arakoni e suafa ia Peteru le Lua, ina ia sainia se tautoga na faaupu faapenei: “O a’u o Peteru, o le tupu o tagata Arakoni, ou te fai atu nei o le a ou usitai ma faamaoni e faavavau i lo’u <span type="pagebreak" id="calibre_link-538" title="487" class="pagebreak">[487]</span> alii o Pope Inoseni le Tolu, faapea ma isi pope o le a mulimuli mai ia te ia, atoa ma le Ekalesia Roma; ma ia ou faatonuina lo’u malo ina ia latou tūtūmau ma usitai ia Roma, ma tula’i atu e tau mo le Ekalesia Katoliko, ma sauāina soo se tasi e tetee i ana aoaoga”. (John Dowling, The History of Romanism, b. 5, ch. 6, sec. 55.) Ua ō gatasi lenei tala tusia ma le talitonuga faapea e i ai le āiā o le tupusa o Roma na te ave’esea ai mai le nofoalii tupu ma ao o malo; e i ai foi lana āiā na te taofia ai le usitai atu o tagata i ta’ita’i amioletonu o malo ma atunuu. (Mosheim, b. 3, cent. 11, pt. 2, ch. 2, sec. 9, note 17.)</p>
	<p class="standard-indented">Aua foi ne’i galo ia i tatou le upu faalele a Roma ua fai mai o ia e le suia lava lana amio. O le mea na masani ai Kelekolio le Fitu ma Inoseni le Tolu, o le auala lava lea e tasi o lo o pipii i ai le Ekalesia Katoliko Roma. Ana ua maua e le ekalesia Roma le malosi i le taimi nei e pei ona masani ai i augatupulaga ua mavae, semanū ua tatou toe vaaia le mea lava e tasi e pei ona sa faia e ia i le tele o senituri ua te’a. E le o malamalama ekalesia Porotesano i la latou mea ua fai ina ua latou talosagaina le fesoasoani a Roma i le galuega o le faamamaluina o le Aso Sa. O lo o tamomo’e punoua’i lava ekalesia Porotesano i le faiga o la latou galuega mo le Aso Sa, ae aunoa ma so latou masalosalo o le auala lava lea o le a toe maua ai e Roma le avanoa e toe faatūina ai lana pule na mamulu ese nai ona lima. E oo loa i le taimi e faaaogāina ai pe pulea ai e le ekalesia ta’ita’i o le malo o Amerika, e oo loa i le taimi e faamalosia ai e le malo tulafono a le ekalesia, e oo loa i le taimi e pulea ai e le ekalesia ma le malo āiā o le tagata ma lona sa’olotoga i mea tau tapua’iga, ona tatou iloa ai lea ua manumalo le pule faapope i Amerika.</p>
	<p class="standard-indented">Ua leva ona tuuina mai e le Tusi Paia lapata’iga e faatatau i mea o le a tutupu mai. A le usitai le lalolagi Porotesano i nei lapata’iga, ona latou tete’i a’e lea i se taimi ma pupula o latou mata i faiga a Roma, a ua fai si tuai. O lo o faifaimalie a’e lava le tupu a’e o le malosi o Roma. O lo o vaaia ma faalogoina le leo o ana aoaoga i totonu o maota faitulafono, i totonu o ekalesia eseese, faapea ma loto o tagata. O lo o fausia nei ni ona malumalu tetele, o le a i ai ni tamai potu faalilolilo i totonu o nei malumalu o le a toe fai ai ana sauaga e pei ona faia i senituri ua mavae. O lo o fai ma le le pisa le tele o ana sauniuniga i le taimi nei, ma faatalitali ai le taimi tonu e tula’i mai ai o ia ma faaaogā lana pule. Ua le toe mamao ona tatou vaaia lea ma faalogoina le uiga moni o le pule faapope. Soo se tasi o le a talitonu ma usitai i le afioga a le Atua i lea taimi, o le a fetaia’i o ia ma le faalumaina ma tauemuga ma sauaga. <span type="pagebreak" id="calibre_link-539" title="488" class="pagebreak">[488]</span> </p>
</div>
</div>


<div class="calibre1" id="calibre_link-39">
<div class="chapter" id="calibre_link-657">
	<h2 class="chapterhead">Mataupu 36&mdash;O Le Taua Ua Faamālumalu Mai</h2>
	<p class="standard-indented">Talu mai lava le amataga o le finauga tele, e tasi lava le sini o lo o galue agai i ai Satani - o le faalēaogāina lea o le tulafono a le Atua. O le sini lea na ia galue aga’i i ai ina ua faia lana fouvalega i le Atua i le lagi. E ui lava ina ua tuli’esea o ia mai le lagi, o lo o faaauauina pea lana tetee i le Atua i le lalolagi. Na te taumafai ina ia faasese muamua tagata, ona faigofie ai lea ona latou solia le tulafono a le Atua - o le ala lena e faataunuuina ai le mea ua ia mana’o i ai. Pe lafoa’i le tulafono atoa, po o le teena na o se vaega o le tulafono, e leai se ese’esega ia Satani, auā e i’u uma lava i le mea e tasi. O lē ua soli i le poloa’iga e tasi, ua ia nofosala i le tulafono atoa. Iakopo 2:10.</p>
	<p class="standard-indented">Ua fesuia’i ma faauigasesē e Satani a’oa’oga a le Tusi Paia, ma ua faapena ona talitonu ai le afe ma afe o tagata i a’oa’oga sese. O le toe taua le va o le upu moni ma mea pepelo, o le vaega mulimuli lava lea o le taua tele o lo o fai nei i le va o poloa’iga a tagata ma le tulafono a Ieova, le va o a’oa’oga a le Tusi Paia ma manatu ma uputuu a tagata.</p>
	<p class="standard-indented">Ua amata nei ona faagaioi ’au a le tiapolo; o ’au ia o le a tuufaatasi e tetee atu i le upu moni ma le amiotonu i le taua o lo o loma nei. Ua le o toe manatu mamafa le toatele i le Tusi Paia. Ua tofu Tusi Paia le toatele, ae peitai, e toaitiiti lava i latou ua latou avea le Tusi Paia o le ta’iala i o latou olaga. E toatele le au Kerisiano ua latou teena a’oa’oga autū o le ekalesia Kerisiano. O a’oa’oga e pei o le foafoaga, le pa’ū o le tagata, le galuega o le togiola, ma le tulafono a le Atua - o nisi ia o poutū o le ekalesia Kerisiano ua latou teena. A talitonu atoatoa le tagata i le Tusi Paia, ona manatu lea o le toatele o se faailoga lea o se fai’ai vaivai po o se tagata valea foi. Ua latou manatu e iloa le ma’ai ma le malosi o le mafaufau o le tagata pe a faitio i a’oa’oga a le Tusi Paia. E toatele le aufailotu ua latou a’oa’oina tagata ma fai i ai ua suia le tulafono a le Atua ma ua faalēaogāina. A’o ē o lo o latou tausia pea poloa’iga a le Atua ua latou ulagia ma tauemuina.</p>
	<p class="standard-indented">Ua latou teena le upu moni; o lona uiga ua latou teena foi Le na tuuina mai le upu moni. Ua latou teena le tulafono a le Atua; o lona uiga ua <span type="pagebreak" id="calibre_link-540" title="489" class="pagebreak">[489]</span> latou teena foi le pule a Le na tuuina mai le tulafono. E leai se ese’esega tele o le ifo i se a’oa’oga sese ma le ifo i tupua ua ta. Ua mimilo ma faauigasesē e Satani afioga a le Atua, ma ua faapena ona ia ta’ita’ia tagata ina ia latou talitonu o le Atua o se Matai sauā ma le lē alofa. Ua ifo ma tapua’i le toatele i tupua ma atua o o latou manatu ma a’oa’oga a tagata, a ua toaitiiti i latou o lo o tapua’i i le Atua soifua e pei ona faaalia mai i Lana afioga, e pei ona faaalia mai e Keriso, faapea ma galuega a Ona aao. E afe ma afe ua latou ifo i mea ua foafoaina e le Atua, a ua latou te’ena le Atua, o Le na faia mea uma lava. E fai si ese’esega o foliga o tupua i le lalolagi Kerisiano i ona po nei; peitai o tupua uma lava e pei o tupua na ifo i ai le fanauga a Isaraelu i le vaitaimi o Elia. E leai se ese’esega tele o le atua o le au popoto o le lalolagi, faapea ma ta’ita’i o malo, ma le au tusitala, ma ē atamamai ma e a’oa’oina i aoga maualuga&mdash;e leai se ese’esega tele o lo latou atua, o o latou manatu ma a’oa’oga sese lea, ma Pa’ala lea na ifo i ai le fanauga a Isaraelu.</p>
	<p class="standard-indented">Ua faasaga Satani e a’oa’o le lalolagi ina ia talitonu ua sōloia le tulafono. Ua tuu uma i ai le malosi o Satani i le faiga o lenei a’oa’oga sese, auā ua ia iloa o le faavae lava lenei ma le maa tulimanu o le faigamalo a le Lagi. E tofu malo ma tulafono ua faia ina ia aloa’ia e tagata ma latou usitai i ai. E le mafai ona fai se faigamalo e aunoa ma tulafono. E faapefea la ona fai mai tagata e leai se tulafono e pulea ai i latou uma na faia e le Atua o le lagi ma le lalolagi? Faamata o le a le umi e onosai ai se malo i ni faife’au ua fai a latou lauga ma tala’iga ma fai mai e pule lava le tagata ia pe tausi i tulafono a le malo pe leai. Ua latou fai mai o tulafono a le malo ua ave’esea ai le sa’olotoga o tagata, ma ua ave’esea ai la latou faitalia, ma e lē tatau ona toe usitai se isi i ai. Faamata e faatagaina pea i latou ia e fai a latou lauga faapea? O le fea e sili atu ona mamafa? O le lē tausia o tulafono a le malo ma le atunuu po o le solia o poloa’iga paia a le Atua, o poloa’iga lava ia ua fai ma faavae o faigamalo uma i le lalolagi?</p>
	<p class="standard-indented">Atonu e feololo pe a sōloia tulafono a malo ae tuufau o latou tagata e fai la latou faitalia. Peitai e matuā lē talafeagai lava ma le amio a le Atua le sōloia o Lana tulafono, ona tuu ai lea o le lalolagi e aunoa ma se tapulaa ma se fua e faamasinoina ai ē amioleaga ma ta’uamiotonuina ai ē usitai. Afai tatou te fia iloa le i’uga e oo i ai pe a sōloia le tulafono a le Atua, ona tatou liliu lea i le tala tusia o le atunuu o Farani. O inā na faata’ita’i ai e tagata ona latou ave’esea le Atua ma ave’esea Lana tulafono, ona fai ai lea o la latou pule e aunoa ma le Atua po o Lana tulafono. Ona matamata ai lea o le lalolagi i le i’uga na oo i ai - o le ave’esea e tagata o le tulafono a le Atua, o lo latou talia lava lea o le pule a tagata e sili ona sauā ma pule faamalosi. A ave’esea le tapulaa o le amiotonu, ona tatala atu ai lea o le faitoto’a e faatūina ai le pule a le alii o le pouliuli i le lalolagi.</p>
	<p class="standard-indented">Soo se mea e teena ai poloaiga a le Atua, o inā foi e lē toe mātagā ai le amioleaga, ae lē toe naunau ai foi tagata i le amiotonu. E le mafai e se isi <span type="pagebreak" id="calibre_link-541" title="490" class="pagebreak">[490]</span> ona pulea lelei lona lava olaga pe afai e tetee ma fouvale i le faigamalo a le Atua. O a’oa’oga faapea a tagata o le a faama’a’aina ai loto o le fanau ma le au talavou, ona fanau mai ai lea o se nuu ua tumu i le amioleaga. E toatele o le a latou faatauemu ma ulagia i latou o ē faamaoni i le tausiga o poloa’iga a le Atua; peitai ua latou fusi ma opo i faasesēga a Satani. Ua latou faia e tusa ai ma o latou faitalia, ma ua latou faamalieina soo se tu’inanau o le tino ma amioleaga uma na oo mai ai le to’asa o le Atua i e faapaupau.</p>
	<p class="standard-indented">O e ua latou a’oa’o tagata ina ia latou manatu faatauvaa i poloa’iga a le Atua, ua latou lūlūina le faalogogata ina ia maua mai ai le lē usitai. Faata’ita’i ona lafotūina atoatoa le tulafono a le Atua, ona le pine lea ae le toe popole tagata i tulafono faalemalo. Ua manana’o tagata e ave’esea le tulafono a le Atua ona ua faalavelave i le sa’iliga o lo latou tamao’aiga. Peitai e le iloa e nei tagata le mata’utia e oo i ai pe a ave’esea le tulafono a le Atua. Afai e moni ua sōloia le tulafono, o le a le mea o le a toe fefe ai se isi e soli i soo se tulafono? Afai e sōloia le tulafono, e le toe saogalemu se mea totino a se tagata. O le a ave faamalosi e tagata mea totino a ō latou tua’oi; o e sili ona malolosi ma tele a latou auupega, o i latou foi nā o le a sili ona tamao’aiga. O le a lē toe popole tagata i le ola o isi tagata. O le a lē toe aloa’ia e tagata le tautoga i le va o ulugalii. A i ai lava le mana’o ma lava le malosi, e leai se mea o le a taofia ai le alu atu o le tagata ma ave faamalosi le āvā a lona tua’oi. O le a faapena foi ona lafo i fafo le poloa’iga e lima atoa ma le poloa’iga e fa. O le a lē toe fefefe tamaiti e fasioti i o latou matua ina ia faataunuuina ai mana’oga leaga o o latou loto. O le a avea le lalolagi malamalama o se ana pogisa o tagata faomea ma e fasioti tagata. O le a le toe maua i le lalolagi se mapusaga po o se filemu, po o se fiafia.</p>
	<p class="standard-indented">Ua amata lava ona tatou vaaia le mumu faa-afi o le amioleaga i le lalolagi i le taimi nei. O fua lava ia o le a’oa’oga faapea ua faasa’olotoina tagata mai poloa’iga a le Atua. O le ola soonafai, o tu’inanau o le tino, o amioleaga eseese uma - o mea ia ua tatafe mai nei e pei o le sau o le galulolo i o tatou luga. O lo o galue ma le mataala Satani i le talepeina o ’āiga, ae maise lava ’āiga Kerisiano. Ua lūlūina e Satani i le va o ulugalii le loto leaga, o le masalosalo, o uiga faaFaresaio, o le lē fetautalatala’i, o misa, o le lē faamaoni i le toalua, ma le faamalieina o tu’inanau o le tino. O tulafono ma a’oa’oga faalelotu sa tatau ona fai ma faavae o olaga o tagata o le ekalesia, ua foliga mai nei o se fale a pa’u. E tuu atu i le falepuipui le tagata pito sili ona amioleaga ae lolofi atu i ai asiasiga ma fai i ai meaalofa, ua peiseai ua i ai se mea tāua ua ia faia. Ua faasalalauina soligatulafono ma amio mātagā a tagata faapenei. Ua faamatala auiliili mai e nusipepa le tele o amioleaga mātagā ua fai e nei tagata, ma ua fai lena ma falea’oga e iloa ai e isi fai le pepelo ma le faomea, ma le fasioti tagata. O mea ia e maua ai le olioli o Satani. O le fiafia i le amioleaga, o le <span type="pagebreak" id="calibre_link-542" title="491" class="pagebreak">[491]</span> fai faa-taaloga o ola o tagata, o le faatupula’ia o le ola soonafai ma le le faatatau lelei, o amioleaga eseese i lalo o le la - e ao ona avea nei mea o se fafagu i le fanau a le Atua, ina ia latou fesili ifo ai po o le a se mea e mafai ona faia ina ia taofia ai le sosolo mai o le afi o le amioleaga.</p>
	<p class="standard-indented">Ua leai se amiotonu e maua i fale faamasino. Faato’a gaioi lava ta’ita’i o malo ma nuu pe afai o se mea e maua ai so latou viiga po o so latou tamao’aiga, po o se mea foi e faamalieina ai se tu’inanau o le tino. O le lē faatatau lelei ua faanenefu ai mafaufau o le toatele ma ua toeitiiti ai lava pule atoatoa ai Satani i o latou olaga. O le ’au faamasino ma ē faia faai’uga o faamasinoga, ua faatauina i tupe lo latou faamaoni ma la latou amiotonu. O leoleo ma i latou ua faamalosia tulafono a le malo, ua tumu i latou i le ’ōnā ma le pisapisaō, o le loto leaga ma le le faamaoni ma le faamalieina o tu’inanau. “Ua tu mamao atu le amiotonu; auā ua pa’ū le faamaoni i le malae, e le mafai ona ulu mai le amio sa’o”. Isaia 59:14.</p>
	<p class="standard-indented">O le amioleaga ma le pogisa faaleagaga i ona po o le pule a Roma, o fua lava ia o lona faasāina o le Tusi Paia. A’o le a le mafua’aga o le amioleaga ua tumu ai nei le lalolagi, faapea ma le teena o le tulafono a le Atua, ma le amioleaga ua fanau mai ai? O le a le mafua’aga o le tele o le amioleaga ua faia nei i le tupulaga o le malamalama, le tupulaga ua sulugia i le malosi o le malamalama o le talalelei? Ua iloa e Satani na te le toe mafai ona taofia le lalolagi i lalo ifo o lana pule e ala i lona faasāina o le Tusi Paia. O le mea lea ua ia uia ai nisi auala ina ia faataunuuina ai lona mana’o. E taunuu lona mana’o pe a faa’umatia le Tusi Paia; peitai tusa lava pe ’u’u Tusi Paia uma tagata, e taunuu lava lona mana’o pe a faa’umatia le faatuatua o tagata i le Tusi Paia. E taunuu lona mana’o pe a valelea tagata ma latou le iloa poloa’iga a le Atua e pei ona tusia i le Tusi Paia; peitai e taunuu foi lona mana’o pe a iloa e tagata poloa’iga o le Tusi Paia, a ua latou soli i ai ona o le talitonuga faapea ua sōloia le tulafono. Ua faaaogā e Satani le ekalesia o se auupega e faataunuuina ai lana fuafuaga, e pei lava ona ia faaaogāina le ekalesia i augatupulaga ua mavae. Ua le fia faalogo le tele o lotu ma ekalesia i a’oa’oga manino a le Tusi Paia; ua latou tetee i ai e ala i lo latou faauigaseseina o mau o le Tusi Paia, ma ua faapena ona latou lūlūina fatu o le le talitonu i le Atua ma Lana afioga. Ua latou piimau i le a’oa’oga sese faapope e faatatau i le ola pea o le agaga o le tagata, faapea ma le iloa o mea e le tagata pe a oti. O lo latou piimau i ia mea sese, o lo latou teena lava lea o le talitā e tasi ua avea o lo latou puipuiga mai le a’oa’oga sese e faatatau i aitu vavalo. Ua le toe talitonu le toatele i le Tusi Paia talu ai le a’oa’oga e faatatau i le faasalaga e faavavau o tagata amioleaga. A’o folafola atu i tagata le finagalo o le Atua e faatatau i le poloa’iga e fa, o le a latou iloa o le Sapati aso fitu o lo o tautala i ai le Tusi Paia. Peitai e toatele le aufailotu ua latou le fia faia le mea ua ta’u mai e le poloa’iga e fa. O le mea lea ua latou a’oa’oina ai tagata ma fai i ai ua sōloia le tulafono atoa a le Atua. Ua <span type="pagebreak" id="calibre_link-543" title="492" class="pagebreak">[492]</span> faapena ona latou lafoa’i le Sapati, faatasi ai ma le tulafono. A’o salalau atu le a’oa’oga e faatatau i le Sapati moni, o le a faapena foi ona sosolo i le lalolagi atoa le a’oa’oga ua teena ai le tulafono atoa a le Atua ona o le mumusu o tagata e usitai i le poloa’iga e fa. O a’oa’oga a le aufailotu Kerisiano ua tatalaina ai le faitoto’a ua ofi mai ai i le ekalesia le lē talitonu i le Atua ma Lana afioga; ua ofi mai ai a’oa’oga sese e faatatau i mea faataulaitu ma fesoota’iga i le va o tagata ola ma e ua oti; ma ua ofi mai ai foi le manatu faatauvaa i le tulafono paia a le Atua. O luga o le aufailotu lenei o le a pa’ū i ai le leaga o le amioleaga tele ua lofia ai le lalolagi Kerisiano atoa.</p>
	<p class="standard-indented">Peitai o le aufailotu lava lenei ua latou fai mai ua pogai lenei amioleaga tele ona o le solia o le Aso Sa; fai mai i latou o le faamamaluina o le Aso Sa o le a siitia ai le tulaga o le amio a tagata. Ua taatele na’ua lenei manatu i Amerika, le atunuu na pito sili ona salalau atu ai le tala’iga o le Sapati moni. O le atunuu lea ua masani ai ona o faatasi le tala’iga o le Aso Sa ma le tala’iga o le fai faatatau lelei. Ua faapena ona fai mai le au tala’i o le Aso Sa ua latou galulue mo le lelei o tagata. O ē le ioe i la latou galuega ua latou fai mai o fili ia o le galuega o le fai faatatau lelei. Peitai o le a lē avea le pipii atu o le tala’iga o le mea sese i se galuega lelei, ma mea o le a lelei ai le tala’iga sese. Atonu e mafai ona tatou nanāina le mea oona i totonu o se mea’ai lelei; peitai o le a le avea lea ma mea o le a suia ai le natura o le mea oona. O le a atili ai ona leaga ma mata’utia lenei mea oona ona ua faalafi lona uiga moni i totonu o se mea lelei. O se tasi lenei o auupega lelei a Satani - ua ia faaoppoopo sina upu moni itiiti i le mea sese ina ia foliga sa’o ai le mea sese. Atonu e faia e le au tala’i o le Aso Sa ni a’oa’oga lelei ua mana’omia e tagata, o ni a’oa’oga e ō gatasi ma le Tusi Paia. Peitai a momono mai i ai ma ni a’oa’oga e lē talafeagai ma le tulafono a le Atua, e le tatau ona galulue faatasi auauna a le Atua ma i latou nei. O le a lē avea se mea lelei ua latou faia ma mea o le a ta’uleleia ai lo latou ave’esea o le tulafono a le Atua ae sui i ai poloa’iga a tagata.</p>
	<p class="standard-indented">E lua a’oa’oga sese o le a fai ma māūnu e maua ai e Satani le lalolagi atoa i ana faasesēga - muamua, o le talitonuga faapea e ola pea e faavavau le agaga o le tagata; ma lona lua, o le faamamaluina o le Aso Sa. O le a’oa’oga sese muamua o le a avea lea ma faavae o faagaioiga ma talitonuga faataulaitu; o le a’oa’oga sese lona lua o le a avea lea ma sootaga o le lalolagi ma le Ekalesia Roma. O le a taulamua ekalesia Porotesano o Amerika i lo latou aapa atu i le isi itu o le tofe latou te uulima ma faagaioiga faataulaitu faapea ma talitonuga i fesoota’iga i le va o tagata ola ma e ua oti. O le a latou aapa atu foi i le isi itu o le tofe, ina ia latou uulima ma le pule faapope. O le galuega a lenei faletolu o le a mulimuli atu ai loa Amerika i tulaga vae o Roma, i le solipalaina o le āiā tatau a le tagata i mea tau tapua’iga.</p>
	<p class="standard-indented">O le a faata’ita’i faagaioiga a agaga leaga i faagaioiga a ekalesia <span type="pagebreak" id="calibre_link-544" title="493" class="pagebreak">[493]</span> Kerisiano; o le mea lena o le a atili ai ona faigofie o le maileia ma le faaseseina o le tele o tagata. Ua liua Satani ina ia tusa ai ma le malamalama faaonaponei. O le a sau o ia o se agelu o le malamalama. O le a galue Satani e ala i tagata ua fai ma sui o agaga leaga i le lalolagi, ina ia fai vavega, ma faamālōlō ma’i. E tele faailoga ma vavega ofoofogia o le a faia. O le a latou faaalia lo latou talitonu i le Tusi Paia, ma lo latou aloa’ia o sauniga a le ekalesia. O le mea lena o le a faaseseina ai le toatele ona o le a manatu i latou o vavega ua latou vaaia, o galuega lava ia a le mana o le Atua.</p>
	<p class="standard-indented">Ua toetoe lava leai se ese’esega o tagata ua fai mai o latou o Kerisiano ma tagata amioleaga le lolotu. Ua fiafia le au Kerisiano i mea e fiafia i ai le lalolagi; ua sauni foi le au Kerisiano latou te tutū ma faifaimea faatasi ma le lalolagi. O le sini lava lea o Satani ina ia tuufaatasia le au Kerisiano ma le lalolagi i se tino e tasi. O le faiga lena o le a faamalosia ai lana galuega, ma faigofie ai ona maua i latou uma i le faasesega tele a agaga leaga ma faagaioiga faataulaitu. O le a le faigata ona faaseseina tagata pope i nei vavega ma faasesega, auā ua latou talitonu o vavega o le faailoga lava lea o le ekalesia moni. O le a le faigata foi ona faaseseina le au Porotesano auā ua latou lafoa’ia le upu moni sa fai ma o latou talitā ma lafitaga mai mea taufaasese a le fili. O le a faapena ona faaseseina le au Katoliko, ma le au Porotesano, ma tagata o le lalolagi, i mea ua foliga mai o se amioatua ae aunoa ma le mana o Keriso. O le a latou talitonu o le galuega tele lenei o le a liua ai le lalolagi atoa i le Atua, ma tatalaina ai loa le faitoto’a mo le amataga o le meleniuma.</p>
	<p class="standard-indented">O le a sau Satani e ala i le galuega a agaga leaga ma faagaioiga faataulaitu, ona fai lea e Satani ina ia foliga mai o ia le puna o mea lelei uma mo tagata. O le a ia faamalōlō i ma’i o tagata ma ia faia ni a’oa’oga fou faalelotu; peitai o le taimi lava foi lea ua ia galue ai mo lo latou faafanoga e ala i ana faaosoosoga. O le le faatatau lelei o le a ave’esea ai le mafaufau lelei o le toatele, ona sosoo mai ai lea ma le faamalieina o tu’inanau o le tino, o amioleaga, o misa ma taua. E fiafia tele Satani i taua ona o taua e sa’eu a’e ai lagona mātagā uma o le loto o le tagata, ona o ifo lea o le afe ma afe i lo latou faafanoga e aunoa ma se sauniuniga mo lo latou oti. E mana’o Satani ina ia faatupu taua i le va o malo ma atunuu, auā o le a avea lea ma mea e le maua ai so latou avanoa e fai ai se galuega o le sauniuniga mo le aso tele o le Atua.</p>
	<p class="standard-indented">E galue foi Satani e ala i le natura o mea ina ia oo mai ai le faafanoga i tagata e lei faia sa latou sauniuniga mo le oti. Ua leva ona matauina e Satani le faagaioiga o natura o mea i le lalolagi, ma ua ia nofo sauni na te faaaogāina lona malosi atoa na te pulea ai mea tutupu i le lalolagi pe a faatagaina o ia e le Atua. Na faataga atu loa o ia e le Atua e faasauā ia Iopu, e lei umi lava ae faa’umatia e Satani lafu manu uma a Iopu, ma ana auauna ma ona fale, ma lana fanau, i faalavelave na faalausosoo atu i le <span type="pagebreak" id="calibre_link-545" title="494" class="pagebreak">[494]</span> aso lava e tasi. Ana leai le puipuiga a le Atua i luga o Lana fanau, semanū ua fano uma i latou i le galuega a Satani. Peitai, faauta i le manatu māmā o le au Kerisiano i le tulafono a Ieova. Ua lata mai le taimi e ave’esea ai e le Atua Ana faamanuiaga mai le lalolagi e pei ona Ia folafola mai. O le a Ia ave’esea foi Lana puipuiga mai ē ua fouvale i Lana tulafono. O ē uma ua ave’esea ai le puipuiga faapitoa a le Atua, ua i ai i latou i lalo ifo o le pule a Satani. O le a fai faalelei e Satani nisi o tagata, ma ave i ai le tamao’aiga ina ia faataunuuina ai ana fuafuaga, ae o le a avatu e Satani na o faalavelave i isi. Ona faaosooso lea e Satani i latou ia ina ia latou tuua’ia le Atua ona o puapuaga ua latou tigaina ai.</p>
	<p class="standard-indented">O le a ofu mai Satani i ofu o le malamalama ma ia faia vavega e faamālōlōina ai ma’i uma o le fanau a tagata; peitai o ia lava foi ua pogai mai ai faama’i eseese, ma mala o le a faatafunaina ai le tele o aai tetele o le lalolagi. Ua tatou vaaia lava i le asō le amataga o lana galuega. Ua tatou vaaia lana galuega i faalavelave tetele ua faafuase’ia ai le toatele i le sami ma le laueleele; ua tatou vaaia le lima o Satani i afi tetele i lea itu ma lea itu o le lalolagi, faapea afā fulifaō, ma timu uato’a, o matagi tetele ma lōlōga, o afā tetele ma asiosio, o galulolo ma mafui’e i lea itu ma lea itu o le lalolagi. O mea uma nei ua faaiioa ai le mana o Satani na te aumai ai le faafanoga i le toatele o ē lei sauni mo le oti; ona mulimuli mai ai lea o oge ma faama’i ma puapuaga. E lūlūina e Satani se mea ’oona i le ea, ona fano ai lea o le afe ma afe i le faama’i ma le mala. O le a faasolosolo ina tutupu soo nei mala, ma o le a faasolosolo foi ina sili atu lo latou malolosi. O mala nei o le a fano ai tagata faapea ma meaola. Ua mātūtū ma māvaevae le lalolagi, ua mamae; ua atuatuvale foi ta’ita’i o malo. Ua faaleaga e tagata le lalolagi; ua latou solia tulafono; ua latou liliu le poloa’iga; ua latou solia le feagaiga e faavavau. Isaia 24:4, 5.</p>
	<p class="standard-indented">Ona faaosooso lea e Satani tagata ina ia latou talitonu ua tutupu nei mala uma talu ai i latou ua faamaoni i le Atua. O le a tuua’ia e le au amioleaga le fanau a le Atua ona o faalavelave ma mala ua oo mai i le lalolagi. O le a latou fai mai ua to’atama’i le Atua ona o le soliga o le Aso Sa, ma o le agasala lea ua oo mai ai nei mala. E le mavae foi nei mala sei vagana ua faamalosia le faamamaluina o le tausiga o le Aso Sa. O le a ta’u mai foi o ē ua tausia le Sapati o le poloa’iga e fa, o i latou ia ua latou ave’esea le mamalu o le Aso Sa, o i latou ia o ni tagata faatupu faalavelave i le malo; o i latou lava ia ua faatuai ai ona toe faasusulu mai o fofoga o le Alii i luga o le malo, ma latou maua ai lo latou tamao’aiga faalelalolagi. O le a faapena ona toe faaluaina le tuua’iga a Aapo na faia i le auauna a le Atua o Elia. “Ua iloa atu e Aapo Elia, ona fai atu lea o Aapo ia te ia, O oe ’ea o lē faatiga ia Isaraelu? Ona tali mai ai mai lea o ia, E le o a’u lē faatiga ia Isaraelu, a’o oe ma le ’āiga o lou tama; auā ua outou tuua o poloa’iga a Ieova, ma outou mulimuli atu ia Paala”. 1 Tupu 18:17, 18. O le a avea tuua’iga pepelo ma mea o le a ita tele ai tagata i le au faamaoni a le Atua. <span type="pagebreak" id="calibre_link-546" title="495" class="pagebreak">[495]</span> O le a latou faia foi i le fanau a le Atua, e pei ona faia e Isaraelu anamua ia Elia.</p>
	<p class="standard-indented">O le a faaaogāina le mana faivavega o le tiapolo e ala i agaga leaga ma faagaioiga faataulaitu, e faailoa ai le tetee o Satani i le au faamaoni o ē ua filifili latou te usiusitai i le Atua ae le o tagata. O le a o mai ’au a Satani e ala i tagata, ma latou ta’u mai ua auina faapitoa mai i latou e le Atua ina ia faailoa atu le sesē o ē ua tetee i le Aso Sa. O le a latou faatonuina foi tagata ina ia latou tausia tulafono a le malo e pei lava o le tulafono a le Atua. O le a latou faailoa mai lo latou faanoanoa ona o le tele o le amioleaga i le lalolagi; o le a latou lagolagoina le manatu o a’oa’o pepelo o e na fai mai o nei mala ma le amioleaga i le lalolagi ua aliali mai talu ai le lē tausi faamamalu i le Aso Sa. O i latou uma o ē lē talia le fe’au a nei agaga, o le a fetaui i latou ma le ita ma le to’asa o nuu ma malo ma tagata.</p>
	<p class="standard-indented">O togafiti na faia e Satani i le lagi i le amataga o le finauga tele, o togafiti lava ia o le a toe faaaogāina e Satani i le taua mulimuli o le finauga tele. Na ia fai mai o lo o ia sa’ilia auala e faatumauina ai le faigamalo a le Atua; peitai na ia faia faalilolilo ana faagaioiga uma ina ia talepe ai ma lafotūina le malo o le Atua. O le galuega leaga na ia faia ua ia tuua’ia i luga o agelu o ē na faamaoni pea i le Atua. O faiga taufaasese lava foi nei na sau a’i le Ekalesia Katoliko Roma i le tele o senituri o lona tala tuufaasolopito. Ua ta’u mai e lea ekalesia o le pope o le sui paia lava lea o le Atua; peitai ua sa’ili e le pope ina ia faaeaina o ia e sili a’e i le Atua, ma ua suia e ia le tulafono a le Atua. O ē na maliliu faamaturo ona o lo latou faamaoni i le talalelei, na ta’ua i latou o tagata amioleaga i lalo ifo o le pule a le ekalesia Roma. Fai mai le ekalesia, o tagata ia ua galulue faatasi ma Satani. O i latou nei na lafo i ai e le ekalesia le leaga, ma tauemuga, ma ua ta’u i latou o tagata aupito sili ona amioleaga i le malo. O le mea lava foi lea o le a toe aliali mai i la tatou augatupulaga. O le a sa’ilia e Satani auala e faa’umatia ai i latou o ē faamaoni i le tulafono a le Atua; o le a tuua’ia i latou o tagata solitulafono, o tagata ua lē faamaoni i le Atua, o ē ua pogai mai ai le to’asa o le Atua i le lalolagi.</p>
	<p class="standard-indented">E le faamalosia e le Atua le faitalia a le tagata ma lona loto fuatiaifo. Peitai o le mea masani lava lea a Satani o le fai faamalosi e ala i sauaga, ina ia mafai ai ona ia pulea i latou ua lē tosina atu ia te ia. E faaaogā e Satani le taufaamata’u e faamalosia ai tagata latou te avatu ia te ia le viiga ma le tapua’iga. Ua ia galue e ala i pulega faalelotu ma pulega faalemalo ina ia latou faia ma faamamaluina tulafono a tagata e tetee atu ai i le tulafono a le Atua.</p>
	<p class="standard-indented">O i latou o ē faamaoni i le tausiga o le Sapati o le Tusi Paia o le a faaigoa o fili o le filemu ma le nofolelei o nuu, o ē ua latou lepeti tulafono a malo ma nuu, o ē ua pogai mai ai le amioleaga ma fouvalega, o ē ua mafua ai le oo mai o le to’asa o le Atua i le lalolagi. O lo latou faamaoni i le Atua o le a faaigoaina o le fia popoto ma le faama’a’a i <span type="pagebreak" id="calibre_link-547" title="496" class="pagebreak">[496]</span> pulega a le malo. O le a molia i latou ona o le faatupu faalavelave ma le fouvale. O le aufailotu o ē ua teena le tulafono a le Atua, o i latou ia o le a latou faatonuina tagata ina ia latou usitai i le pule faalemalo ona o i latou ia ua faau’uina e le Atua. O le a faamasinoina le fanau tausi tulafono a le Atua i totonu o maota faitulafono ma maota faamasino. O le a mimilo ma faauigaseseina a latou upu ina ia mautinoa ai lo latou faasalaga.</p>
	<p class="standard-indented">O le a teena e ekalesia Porotesano a’oa’oga manino a le Tusi Paia ua faailoa mai ai le tāua o le tulafono a le Atua. O le a latou manana’o foi ina ia ave’esea i latou ua fai ma faalavelave i le nuu, i latou ua faamaoni pea i le Atua. Ua latou laa atu nei i se auala o le a latou sauāina ai ē ua latou le fia uia le auala ua uia nei e le toatele o le lalolagi Kerisiano, o ē ua latou le fia tausia le sapati na faatūina e le pule faapope.</p>
	<p class="standard-indented">O le a faia le fesoota’iga faatasi a le ekalesia ma le malo ina ia latou galulue ai e faatosina ma faamalosia tagata uma latou te tausia le Aso Sa. O le a latou faatau foi i tupe le faamaoni o nisi ina ia latou faamamalu i le aso na faatūina e Roma. E leai se mau o le Tusi Paia ua faatonuina ai le tausia o lea aso; peitai, afai ua leai se faatonuga a le Tusi Paia mo le tausia o lea aso, o le a latou tuu i ai poloa’iga a le ekalesia ma tulafono a le malo e faamalosia ai le faamamaluina o lea aso. O le faia o le amioletonu e ta’ita’i o malo; o le mea lea ua le maua ai se alofa ma se amiotonu i totonu o malo; o le mea foi lea ua latou manatu māmā ai i le upu moni. E oo lava i Amerika, le atunuu o le sa’olotoga, o le a gaua’i atu ta’ita’i ma sui o le fono faitulafono i le mea e manana’o i ai tagata, ina ia fiafia atu ai tagata ia i latou. O le a faapena ona latou gaua’i atu i le faia o se tulafono e faamalosia ma faamamaluina ai le tausiga o le Aso Sa. O le a le toe aloa’ia e se isi le sa’olotoga o mea tau tapua’iga, le sa’olotoga na tuuina atu ai ola o le toatele. O le a tatou vaaia i le taua o lo o loma nei le faataunuuga o upu a le perofeta ua faapea mai: “Ua ita foi le tarako i le fafine, ona alu atu ai lea o ia e tau le taua ma i latou ua totoe o lana fanau, o e ua tausi i poloa’iga a le Atua, ma ua taofi le mau ia Iesu Keriso”. Faaaliga 12:17. <span type="pagebreak" id="calibre_link-548" title="497" class="pagebreak">[497]</span> </p>
</div>
</div>


<div class="calibre1" id="calibre_link-40">
<div class="chapter" id="calibre_link-658">
	<h2 class="chapterhead">Mataupu 37&mdash;O Le Tusi Paia E Malutia Ai</h2>
	<p class="standard-indented">Inā sa’ili ia i le tulafono ma le mau; afai latou te lē tautala e tusa ma ia upu, ua leai lava se malamalama ia te i latou.” Isaia 8:20. Ua tuuina mai e le Atua le Tusi Paia i Lana fanau e fai ma o latou lafitaga mai a’oa’o pepelo, faapea ma le mana taufaasese o agaga o le pouliuli. Ua faaaogā e Satani soo se togafiti na te iloa ina ia lē maua ai e tagata se malamalama’aga o le Tusi Paia, auā o a’oa’oga manino o le afioga a le Atua ua faaalia mai ai ana faasesega. Soo se mea lava e fai ai se galuega o le faafouga i olaga o le fanau a le Atua, o inā foi ua faatitino i ai faiga a Satani. Ua tuuina atoa e Satani lona malosi i le taimi nei mo se toe osofa’iga lava e faai’u ai lana tetee ia Keriso ma Ona soo. Ua le toe mamao ona tatou vaaia loa lea o le toe faasesega tele a Satani. O le a tatou vā’ai i vavega ofoofogia o le a faia e le anetikeriso i o tatou luma. Toetoe lava leai se ese’esega i le va o le mea moni ma le mea faafoliga. O le a le mafai ona iloa lea ese’esega sei vagana ua i ai le malamalama o le Tusi Paia. O le Tusi Paia lava e ao ona fai ma fua po o tapulaa e fua a’i soo se vavega ma soo se faamatalaga.</p>
	<p class="standard-indented">O le a ulagia ma tauemuina i latou o ē taumafai e usiusitai i tulafono uma a le Atua. Na o le Atua lava o le a mafai ai ona latou manumalo. Afai o le a latou manumalo, e ao ona latou malamalama nei i le finagalo o le Atua mo i latou, e pei ona faaalia mai i Lana afioga. E le mafai ona latou avatua ia te Ia le viiga sei vagana ua latou maua le malamalama’aga tonu e faatatau i Lana amio, ma Lana faigamalo, ma Ana fuafuaga, ma latou savavali e tusa ai ma le malamalama ua latou maua. Na o i latou lava ua atina’e ma faamalosia o latou mafaufau i upu moni o le afioga a le Atua, ua na o i latou ia o le a mafai ona tutū manumalo i le toe taua o le finauga tele. O le a oo mai ia i tatou uma le fesili: O ai o le a ou usitai i ai - o le Atua po o tagata? Ua lata mai lava lea itula. Ua mautū ea la tatou tutū i luga o le papa o le afioga lemasuia a le Atua? Ua tatou nofo sauni ea tatou te tutū atu ma le mausali e finau mo poloa’iga a le Atua ma le faatuatua ia Keriso?</p>
	<p class="standard-indented">A’o lei faasatauroina Keriso na Ia faamalamalamaina i Lona au soo le <span type="pagebreak" id="calibre_link-549" title="498" class="pagebreak">[498]</span> mata’upu e faatatau i Lona maliu ma Lona toe tu mai, ma sa i ai agelu na latou mōlio’o nei upu i o latou loto ma mafaufau. Peitai na faatalitali le au soo mo se lavea’iga faaletino mai le amo a Roma; latou te lei fia faalogo i se tala e faatatau i se oti mātagā o le a oo i Le ua ogatotonu i ai o latou faanaunauga ma lo latou faamoemoe. Ua galo i o latou mafaufau le fetalaiga a Iesu sa tatau ona latou manatua; ma o le mea lea na latou le sauni ai ina ua oo mai le taimi o le tofotofoga. Na matuā lepeti lava e le maliu o Iesu lo latou faamoemoe, ua pei lava e lei avea i ai e Iesu se lapata’iga. Ua faapena foi ona faamanino mai ia i tatou e valo’aga le lumana’i, e pei lava ona faamanino atu i le au soo i le fetalaiga a Keriso. Ua manino ona faaalia mai i le valo’aga mea o le a tutupu a’o lumana’i ai le tapunia o le alofa tunoa, faapea ma le galuega o le sauniuniga mo le taimi o puapuaga. Peitai e toatele latou te le iloa nei aoaoga, ua pei lava e lei faaalia mai nei mea e le Atua i tagata. O lo o mataala Satani i lana galuega. Na te pu’e ma faalēaogā soo se manatu ma soo se lagona e ono maua ai e le tagata le poto mo le faaolataga; ona oo mai ai lea o le taimi o puapuaga, ae maua i latou e le o sauni.</p>
	<p class="standard-indented">E tāua tele fe’au o le lapata’iga ua auina mai e le Atua i tagata. O le mea <span type="pagebreak" id="calibre_link-550" title="499" class="pagebreak">[499]</span> lea ua ta’u mai ai ua folafolaina lea fe’au e agelu paia ua felelei i le taulotoa’iga o le lagi. O le mea foi lea ua finagalo ai le Atua ina ia usitai i ia fe’au tagata uma o ē ua i ai le mafaufau lelei. E mata’utia le to’asa o le a sasaa mai ia i latou o ē ifo i le manu fe’ai ma lona faatagata. Faaaliga 14:9- 11. O le mea lea e ao ai ona ma’elega tagata uma i le su’esu’ega o valo’aga, ina ia latou iloa ai le uiga o le faailoga o le manu fe’ai, ina ia latou iloa ai foi ona ’alo ese ne’i maua e i latou lea faailoga. Peitai o le toatele o tagata ua latou le fia faalogo i le upu moni, a ua latou liliu i uputuu ma tala o le vavau. A’o tepa le aposetolo o Paulo i aso o le i’uga, o upu ia na ia tusia: “Auā e oo i ona po latou te le mafafai ai ona talia o le mata’upu e ola ai”. 2 Timoteo 4:3. Lenei ua oo mai le taimi lea na tautala i ai Paulo. E afe ma afe e le manana’o i le Tusi Paia ona e faalavelave i le faiga o mana’oga leaga o o latou loto. E ave e Satani ia i latou nei le faasesega ua latou manana’o i ai.</p>
	<p class="standard-indented">Peitai o le ’a i ai i le lalolagi le fanau a le Atua o ē faamaoni i le Tusi Paia, na o le Tusi Paia lava, e fai ma tapulaa o a’oa’oga uma, e fai foi ma faavae o faafouga uma. O manatu o le au popoto, o faai’uga a ē atamamai i le poto faalelalolagi, o i’ugafono a sinoti ma fono a le ekalesia, o le leo o le to’atele - e leai se mea o nei mea uma e ao ona avea ma faamaoniga o le sa’o po o le sese o se a’oa’oga faalelotu. Na o le tasi lava le faamaoniga e ao ona faalagolago i ai lo tatou talia po o lo tatou teena o se a’oa’oga faalelotu. E faalagolago i le tali o le fesili: Ua fai mai ai ea le Tusi Paia?</p>
	<p class="standard-indented">O lo o to’aga pea lava Satani e faa liliu ese mata o tagata mai le Atua, ae mulimuli atu i mea ua fai mai ai tagata. E mana’o Satani ina ia mulimuli tagata i mea ua fai mai ai epikopo, ma faife’au, ma a’oa’o o mata’upu faalelotu, ae aua ne’i su’esu’e ifo i latou lava i le Tusi Paia ina ia iloa ai le mea e ao ona fai. Ua iloa e Satani afai na te pulea mafaufau o nei ta’ita’i ma le aufailotu, o lona pulea lava lea o loto o le miliona ma miliona o e ua faalagolago ma mulimuli i mea ua fai mai ai nei ta’ita’i.</p>
	<p class="standard-indented">Sa fiafia le lautele o tagata e faalogo ia Keriso ma upu o le ola na Ia fetalai mai ai; e toatele na talitonu ia te Ia - e oo lava foi i nisi o le au ositaulaga faapea ma faipule. Peitai na tonu i le faitaulaga sili ma ta’ita’i o le nuu o Iutaia o le a latou teena ma ta’uleagaina Ana aoaoga. Na i’uvale a latou taumafaiga e su’e ai ni mea leaga e ono molia ai o Ia; na logo i o latou tino le faatasi mai o le, Agaga o le Atua i upu ma galuega na faia e Ia. Peitai na latou le fia o ese mai le pogisa o o latou manatu; na latou teena molimau manino na faailoa mai ai o Ia lava o le Mesia; na latou mumusu e ioe i le upu moni ne’i avea i latou o nisi o Ona soo. O ta’ita’i lava nei na ave i ai le āva ma le faaaloalo e tagata Iutaia ma a latou fanau; na a’oa’oina e tagata a latou fanau ina ia usiusitai i nei ta’ita’i e aunoa ma se fesili. Ua fesili nei la tagata ma fai mai: “Afai e moni o Keriso lenei, aisea ua le talitonu ai i ai o tatou faipule ma le au tusiupu atamamai?” O upu ma uiga faaalia o nei ta’ita’i na faapogai ai le teena o le Faaola e le <span type="pagebreak" id="calibre_link-551" title="500" class="pagebreak">[500]</span> nuu o Iutaia.</p>
	<p class="standard-indented">O le agaga na una’ia lenei au ositaulaga ma faipule, o le agaga lava lea e tasi ua faaalia e le toatele o le aufailotu i le asō. Ua latou mumusu e su’esu’e i le molimau a le Tusi Paia e faatatau i upu moni faapitoa mo nei ona po. Ua latou faatusatusa lo latou toatele ma lo latou tamao’aiga, i le toaitiiti ma le matitiva o e ua faamaoni i le upu moni. Ua latou fai mai o le talitonuga o le au faamaoni ua pogai ai lo latou vāvāmamao ma le lalolagi.</p>
	<p class="standard-indented">Na silafia e Keriso o le faata’ape’apeina o le nuu o Iutaia o le a le gata ai i inā le faia o le pule malosi a le au tusiupu ma le au Faresaio. Na silafia e Keriso le lumana’i o le galuega o le siitia a’e o le tulaga o ta’ita’i, latou te pulea ai le sa’olotoga o tagata i mea tau tapua’iga. O le mea lava lenei na fai ma mala i le ekalesia i le tele o augatupulaga. O upu mamafa na Ia a’oa’ia ai le au tusiupu ma le au Faresaio, faapea ma Ana lapata’iga i tagata ina ia aua latou te mulimuli i nei ta’ita’i tauaso, ua tusia nei mea uma ina ia fai ma lapata’iga mo augatupulaga fāi mai.</p>
	<p class="standard-indented">Ua tuu e le Ekalesia Katoliko Roma le āiā o le faamatalaina o le Tusi Paia i le aufailotu. Ua talitonu lea ekalesia ua na o le aufailotu lava ua latou maua le agavaa latou te faamatalaina ai le Tusi Paia, ma o le mea lena ua latou lē avatua ai le Tusi Paia i le lautele o tagata. O le galuega o le Toe Fuata’iga na oo ai i lima o tagata uma le Tusi Paia; peitai o le talitonuga o Roma e faatatau i le faamatalaina o le Tusi Paia e le aufailotu, o le manatu lea na taofia ai foi le afe ma afe o tagata i ekalesia Porotesano mai lo latou su’esu’eina o le Tusi Paia mo i latou lava. Ua a’oa’oina i latou ina ia latou talia a’oa’oga a le Tusi Paia e pei ona faamalamalamaina mai e le ekalesia. Tusa lava po o le a le manino o se mea ua faaalia mai e le Tusi Paia, e afe ma afe ua latou le fia talia se a’oa’oga sei vagana ua ō gatasi ma talitonuga ma a’oa’oga a le ekalesia.</p>
	<p class="standard-indented">E ui lava i lapata’iga ua tuuina mai e le Tusi Paia e faatatau i a’oa’o pepelo, e toatele ua latou nofo sauni e tuuina atu o latou loto ma agaga e pule ai le aufailotu. E afe ma afe le au Kerisiano ua latou le iloa pe aisea ua latou talitonu ai i mea ua latou talitonu i ai. Na o le tasi lava le tali ua latou iloa ta’u mai - O le mea lena na a’oa’oina ai i matou e a matou faife’au. Ua latou laaloa a’oa’oga a le Faaola, a ua latou faavae lo latou faatuatua i luga o upu a faife’au. Ae aunoa ea nei faife’au ma se sese ma ni agasala? E faapefea ona tatou tuuina atu lo tatou ola e faavavau i o latou lima, sei vagana ua tatou mautinoa mai le afioga a le Atua ua ia i latou le malamalama? E toatele ua fefefe latou te faia se mea e ese nai le mea ua faia e le toatele o le lalolagi. O le mea lea ua mulimuli ai le toatele i tulaga vae o le au popoto. O lo latou le fia su’esu’eina o le upu moni mo i latou lava, o le pogai lea ua latou lavelavea ai i le tele o noanoataga o a’oa’oga sese. Ua latou vaai i le upu moni mo nei ona po e pei ona faaalia manino mai e le Tusi Paia; ua latou faalogoina foi le mana o le <span type="pagebreak" id="calibre_link-552" title="501" class="pagebreak">[501]</span> Agaga Paia i le tala’iga o lenei upu moni. Peitai ua latou le fia mulimuli i le upu moni ona ua latou iloa e le o fiafia i ai le aufailotu. Ua lagona i o latou loto ma mafaufau le mea moni; peitai ua le lava lo latou malosi e mafai ai ona latou faia se filifiliga e ese ai nai le mea ua mana’o i ai le faife’au. Ua faapena ona latou faamulimuli la latou lava filifiliga ma lo latou ola e faavavau, talu ai le le talitonu, le faamaualuga, ma manatu sese o a latou faife’au.</p>
	<p class="standard-indented">E tele auala ua faaaogāina e Satani na te faasesēinaai le toatele ona o lo latou alofa po o lo latou faaaloalo i se isi tagata. E toatele ua maua e Satani i lana upega ona o lo latou alolofa i nisi o fili o le satauro o Keriso. Tusa lava po o le a le fesoota’iga - po o mātua i fanau, po o fanau i mātua, o le va o uso ma tuafafine, o le va o le tane ma le āvā, po o le va fealoa’i foi o uo - e leai lava se ese’esega. E tetee le tamā i le upu moni, ona avea lea o ona uiga ma mea o le a aafia ai le filifiliga a le tinā po o le fanau. Ua le lava le malosi o le tane po o le avā e fai ai lana lava filifiliga tuto’atasi na te savali ai e tusa ma le mea ua ia lagona e ao ona fai, e aunoa ma le ioe a lona toalua.</p>
	<p class="standard-indented">E le mafai ona tuu’ese’eseina le upu moni ma le viiga o le Atua. E le mafai ona viia le Atua i o tatou talitonuga sese a’o taatia le Tusi Paia i o tatou autafa sa tatau ona fai ma o tatou ta’iala. E toatele ua latou fai mai e le āfāina po o le a le mea e te talitonu i ai pe afai o sa’o lou olaga. Peitai o le olaga o le tagata, ua faatonutonuina e ona manatu ma ona talitonuga. Afai ua i o tatou autafa le upu moni ma le malamalama a ua tatou le faaaogāina avanoa ua tatou maua tatou te faalogo ma faitau ai i ai, ua tusa lava ua tatou teena le upu moni. Ua tusa lava ua tatou filifilia le pouliuli ae le o le malamalama.</p>
	<p class="standard-indented">“O i ai le ala ua tonu i le manatu o le tagata; a’o lona taunuuga o ala ia e oti ai”. Faataoto 16:25. E le avea lo tatou le iloa o le upu moni o se mea tatou te ’alofaga i ai i a tatou agasala ma o tatou talitonuga sese a’o lo o tele avanoa tatou te iloa ai le finagalo o le Atua. Ua taunuu atu se tagata faimalaga i se magaala o lo o tu mai ai se laupapa e ta’u mai ai le mea e alu i ai lea maga o le auala ma lea maga o le auala. Afai e tuu le mea ua fai mai ai le faasino ala ae fai lona poto, tusa lava po o le a lona tinoū ma lona ma’elega, e le taumate ona oo o ia i le taunuuga sese ona ua ia le mulimuli i le mea ua fai mai ai le laupapa ua fai ma ta’iala.</p>
	<p class="standard-indented">Ua tuuina mai e le Atua Lana afioga ina ia tatou faamasani ma a’oa’oga ua i ai, ma tatou iloa ai Lona finagalo mo i tatou. Ua sau le alii a’oa’o tulafono ia Iesu ma fai mai: “O le a se mea e tatau ona ou faia ou te maua ai le ola e faavavau?” Na faasino o ia e le Faaola i le Tusi Paia ina ua Ia fetalai atu i ai: “O le a le mea ua tusia i le tulafono? O le a lau faitau?” O le ’a le avea le le iloa o le upu moni o se mea e ’alofaga i ai se tasi, o le au matutua atoa ma le fanau. E le avea foi le le iloa o le upu moni ma mea e solofua ai le faasalaga o le soliga o le tulafono a le Atua, auā ua i o latou <span type="pagebreak" id="calibre_link-553" title="502" class="pagebreak">[502]</span> lima le Tusi Paia ua i ai le tulafono ma le finagalo o le Atua mo i latou ta’itoatasi. E le lava lo tatou faia o fuafuaga lelei; e le lava le faia e le tagata o le mea ua ia lagona e sa’o; e le lava foi le mulimuli i le mea ua fai mai ai le faife’au e sa’o. E ao ona su’esu’e auiliili le tagata i le Tusi Paia mo ia lava, auā ua faalagolago i ai lona i’uga e faavavau. Tusa lava po o le a le malosi o ona lagona ma ona talitonuga, tusa lava po o le a lona iloa lelei o le faife’au ma lona poto i le Tusi Paia, e le tatau ona avea lea o faavae o lona faatuatua. Ua i ona lima le faafanua ma le ta’iala ua faasino mai ai le ala i le lagi; e le tatau ona taumatemate o ia i se mea e tasi.</p>
	<p class="standard-indented">O le tiute o le tagata e ao ona faamuamua i mea uma, o lona su’esu’e lea i le Tusi Paia po o le a le upu moni, ona savali lea i le malamalama ma fesoasoani i isi ina ia latou mulimuli i lana faata’ita’iga. E ao ona tatou tinoū ma ma’elegā i le su’esu’eina o le Tusi Paia i lea aso ma lea aso, ma tatou faatusatusa lenei mau ma le la mau. E ao ona tatou faia la tatou lava filifiliga po o le a le mea moni, auā o le a ta’ito’atasi ona tatou tutū ma tali atu mo i tatou lava i luma o le faamasinoga a le Atua.</p>
	<p class="standard-indented">E manino upu moni ua faaali mai i le Tusi Paia. Peitai ua nonofo le au popoto ma faanenefu ma afifi le upu moni i le pogisa. Ua faailoa lo latou poto i lo latou a’oa’o ma fai mai e i ai uiga lilo o mau o le Tusi Paia, o uiga faaleagaga e lē o manino i le gagana ua faaaogāina e le Tusi Paia. O a’oa’o pepelo i latou ia. O i latou ia na fai aga’i i ai le fetalaiga a Iesu: “Ua outou le iloa a’oa’oga a le Tusi Paia, ma le mana o le Atua”. Mataio 12:24. E tatau lava ona malamalama mau o le Tusi Paia i le gagana ua tusia ai, sei vagana ua i ai ni faatusa ma ni ata ua faaaogāina. Fai mai le folafolaga a Keriso, “Ai se tasi e filifili na te faia le finagalo o le Atua, o le a iloa e ia pe mai le Atua a’u aoaoga, pe mai ia te a’u lava”. Ioane 7:17. Ma’imau pe ana talitonu tagata i upu e pei ona tusia i le Tusi Paia, ma’imau pe ana leai ni a’oa’o pepelo latou te faauigasesē ma faafenumia’i a’oa’oga o le afioga a le Atua, semanu ua faataunuuina le galuega e faafiafiaina ai agelu, semanu ua aumaia i le lotoa a Keriso le afe ma afe o ē o lo o fesēa’i nei i a’oa’oga sesē.</p>
	<p class="standard-indented">E ao ona tatou tuuina atu le malosi atoa o o tatou mafaufau e su’esu’eina ai le Tusi Paia ina ia tatou malamalama I a’oa’oga loloto o le malo o le Atua. Peitai, e ao foi ona tatou o atu I le Tusi Paia ma le agaga o le tamaitiiti, le agaga fiailoa ma le agaga gaua’i. E le mafai ona fo’ia faafitauli o a’oa’oga a le Tusi Paia e ala ua faaaogaina e go’ia ai faafitauli o le poto faalelalolagi. E le tatau ona tatou o atu I le Tusi Paia ma le faafiapoto ua masani ai tagata I le su’esu’ega o mata’upu faalelalogagi E ao ona tatou o atu I le Tusi Paia ma le agaga o le tatalo ma le faalagolago I le Atua, ma le agaga naunau ina ia iloa le finagalo o le Atua. Ia tatou a atu ma le agaga o le loto maulalo ma le usiusitai ina ia tatou maua ai le poto mai le Silisili Ese. A aunoa ma le usiusitai ina ia tatou maua ai le poto latou te faatauasoina o tatou mata ma faama’a’a I o tatou loto ina ia tatou <span type="pagebreak" id="calibre_link-554" title="503" class="pagebreak">[503]</span> lē lagona le tāua o le upu moni.</p>
	<p class="standard-indented">Fai mai le au popoto e tele vaega o le Tusi Paia ua tumu i mea lilo e le malamalama i ai se isi; ua latou fai mai foi e leai se tāua o ia vaega. Peitai e tele ni faamafanafanaga ma a’oa’oga o lo o i ai mo le tagata na a’oa’oina i le a’oga a Keriso. E toatele faiaoga o mata’upu faalelotu ua latou tapuni o latou mata i upu moni latou te le fia savavali ai; o se tasi lea o pogai ua latou le maua ai se malamalama’aga manino o le afioga a le Atua. O le malamalama’aga o upu moni o le Tusi Paia e le faalagolago tele lea i le malosi o le mafaufau o le tagata, ae faalagolago tele i le malosi o lona faanaunauga i lona fia iloa o le amiotonu a Keriso.</p>
	<p class="standard-indented">E le tatau ona faia se su’esu’ega o le Tusi Paia e aunoa ma le tatalo. Na o le Agaga Paia lava e mafai ai ona tatou lagona le tāua o a’oa’oga ua faigofie ona malamalama i ai; ua na o le Agaga Paia foi e mafai ai ona taofia i tatou mai lo tatou faauigasesēina o mau ua faigata ona malamalama i ai. E auina mai e le Atua Ana agelu latou te saunia le loto o le tagata ina ia lava lona malamalama’aga i le afioga a le Atua, e mafai ai ona fiafia o ia i le matagofie o ana aoaoga, ma aoga ai ia te ia ana lapata’iga, ma faamalosia ai lona olaga i ana folafolaga. E ao ona tatou tatalo atu ma le faisalamo: “Ia e faapupula mai o’u mata, ia ou vaai lava i mea e ofo ai i Lau tulafono”. Salamo 119:18. E tele taimi ua foliga mai ai ua malolosi faaosoosoga ma ua le mafai ona manumalo i ai. Ua tupu mai lea tulaga talu ai le faatamala i le tatalo ma le su’esu’eina o le Tusi Paia, ma ua le manatua ai e le tagata folafolaga a le Atua e avea o auupega e faafetaia’i ai Satani. Peitai o lo o si’osi’omia e agelu a le Atua i latou o e naunau ina ia latou iloa Lona finagalo; o agelu lava ia latou te faamanatuina mai nei folafolaga ia i tatou, i le taimi tonu tatou te mana’omia ai. O le a faapena ona faatūina e le Agaga o Ieova o se tagāvai e tetee atu ai i le fili pe a pesi mai e pei o se vaitafe lona ita mai. Isaia 59:19.</p>
	<p class="standard-indented">Fai mai le folafolaga a Iesu i Ona soo: “A’o le Fesoasoani o le Agaga Paia lea, e auina mai e le Tama i lo’u igoa, o Ia lava na te a’oa’o ia te outou i mea uma lava; e faamanatu mai foi o Ia ia te outou, i mea uma ua ou fai atu ai ia te outou”. Ioane 14:26. Peitai e ao ona mua’i teuina a’oa’oga a Keriso i le mafaufau ina ia mafai ona faamanatu mai ia i tatou e le Agaga Paia o le Atua, i le taimi tatou te mana’omia ai. “Ua ou teu i lo’u loto lau afioga, ina ne’i o’u agasala ia te oe”. Salamo 119:11.</p>
	<p class="standard-indented">E ao ina mataala i latou uma o ē ua tāua ia i latou le ola e faavavau, ina ne’i ofi mai mea e faapogai ai lo latou lē talitonu. O le a faasaga le tiapolo e osofa’i a’oa’oga ua avea o poutu o le upu moni. O le a faia osofa’iga a le tiapolo e ala i upu faaulaula ma tauemuga, atoa ma faamatalaga a ē popoto i mea faalelalolagi. O mea lava ia ua faaaogā e fai ma auupega faaonaponei e atina’e ai le lē talitonu. Ua fuafua mai lava e Satani ana faaosoosoga ina ia fetaui lelei ma mana’oga ma a’oa’oga a lea vasega ma <span type="pagebreak" id="calibre_link-555" title="504" class="pagebreak">[504]</span> lea vasega o tagata. O upu tausua ma upu faaulaula e sasa a’i i latou o ē le lava sa latou aoaoga; a’o faamatalaga faasaienitisi e faafetaui a’i le au atamamai. O nei mea uma ua fuafua lelei ina ia atina’e ai le le talitonu ma le manatu māmā i le Tusi Paia. E oo lava i le au talavou ua latou faaali lo latou fiapoto ma lo latou le talitonu ma le masalosalo i faavae autū o le talitonuga faaKerisiano. E ui lava ina papa’u nei faamatalaga, e toatele nisi o le a tosina ese ai ma le upu moni. O le a faapena ona tauemu le toatele o le au talavou i talitonuga o o latou tua’ā, ma latou upuvale i le Agaga Paia. Eperu 10:29. E toatele i latou o e na foliga mai i le amataga o le a avea o se viiga i le Atua ma se faamanuiaga i le lalolagi. Peitai ua faaleagaina ia olaga e le nanamu leaga o le le talitonu i le Atua. O ē uma ua faalagolago i le poto o le tagata ma faamatalaga faasaienitisi e faafetaui a’i le mana fai vavega o le Atua, o i latou uma ua manatu latou te mafai ona oo i le upu moni e aunoa ma le taitai’ga a le Atua, o i latou ia ua lavelavea leaga i le mailei a Satani.</p>
	<p class="standard-indented">Ua tatou ola nei i le vaitaimi aupito uigā o le tala faasolopito o le lalolagi. Ua toeitiiti lava ona tuuina mai lea o le i’uga o tagata ta’ito’atasi uma o le lalalogi. E faalagolago lo tatou i’uga ma lo tatou lumana’i i le auala ua tatou savavali ai nei. E ao ona tatou ole atu i le Agaga o le Atua Na te ta’ita’ia i tatou. E ao ona ole atu ma le faamaoni soo uma o Keriso ma faapea atu: “Le Alii e, faaali mai ia te a’u le mea ua E finagalo ou te faia”. E ao ona tatou faamaulalo atu i luma o le Atua i le tatalo ma le anapogi, ma tatou manatunatu loloto i Lana afioga, ae maise lava le mata’upu o le faamasinoga. Ua tatau nei ona tatou sa’ili naunauta’i mo se olaga faafouina i mea faalelagi. Aua ne’i o tatou faatuai mo se minute e tasi. E uigā mea ua taufai tutupu mai nei i le lalolagi o lo o si’osi’omia ai i tatou. Ua tatou tutū nei i le fanua sā o Satani. ’Aua tou te momoe outou ua avea o fitafita a le Atua; o lo o lāfilafi solo mai le fili ma faatalitali mo se avanoa lelei e faapō ai ia te outou pe a outou le mataala pe tautulemomoe.</p>
	<p class="standard-indented">Ua faasesēina le toatele e faatatau i lo latou tulaga moni i luma o le Atua. Ua latou faaviivii ia i latou lava ona ua latou le faia ni amioleaga se tele; peitai ua galo ia i latou le tele o galuega lelei na finagalo le Atua latou te faia a ua latou faatalalē i ai. E le faamalieina le finagalo o le Atua i lo latou tutū o ni laau ua lauusiusi i Lana faato’aga; ua fia silasila le Atua i ni fua i nei laau uma. O le a fesiligia i latou e le Atua e faatatau i galuega lelei uma sa tatau ona latou faia e ala i le faamalosi mai o Lona Agaga. “Ua ma’imau ai le eleele” - O upu ia ua tusia i tusi a le lagi e faatatau ia i latou nei. Ae ui i nei mea uma, o lo o i ai pea lava se avanoa mo i latou. O lo o ole mai pea lava le finagalo alofa o le Tamā ia i latou uma o e na latou teena Lona alofa tunoa ma upuvale i Lona Agaga. Ua Ia ole mai: “Ala ia oe o le o lo o moe, inā tula’i maia nai e ua oti, ona faamalamalama mai lea o Keriso ia te oe. O lenei ia faaeteete outou ina ia outou savavali <span type="pagebreak" id="calibre_link-556" title="505" class="pagebreak">[505]</span> ma le faautauta, ...ia faaaogāina e outou aso o lenei olaga, auā o ona po nei ua leaga.” Efeso 5:14-16.</p>
	<p class="standard-indented">A oo mai le taimi o le tofotofoga, o le taimi lea o le a iloa ai i latou o e na latou avea le afioga a le Atua o o latou ta’iala. E leai se ese’esega tele e vaaia i le taimi o le taumafanafana i le va o laau e lanumeamata pea ma isi laau. Peitai a agi mai loa matagi o le taumalulu, ona tutumau pea lea o le lanu o laau e lanumeamata pea, a’o isi laau ua to’ulu uma o latou lau. E faapena ona le iloa nei se ese’esega i le va o le Kerisiano moni ma le Kerisiano faafoliga. Peitai ua toetoe lava oo mai le taimi e manino mai ai lenei ese’esega. E laulaututū a’e loa le au tetee, e toe amataina loa sauaga, ona māluelue loa lea ma pa’u’ū le ’au faa’afa’afa ma le Kerisiano faafoliga. Peitai o le taimi lea o le a vaaia ai le tu a’e o le Kerisiano moni ua mausali e pei o le papa, ua atili malosi ai lona faatuatua nai lo aso o le sololelei.</p>
	<p class="standard-indented">Fai mai le faisalamo: “O Au tulafono ou te mafaufau i ai”. “O Au fe’au ou te maua ai le lotomatala; o le mea lea ou te inoino ai i ala pepelo uma lava”. Salamo 119:99, 104.</p>
	<p class="standard-indented">“Amuia le tagata na te maua le poto”. “Auā o ia e faapei o le laau ua totō i tafatafa ane o le vai, ua sosolo atu ona a’a i tafatafa ane o le vaitafe, na te le iloa foi pe a oo mai le vevela, ae lauolaola ona lau; e lē atuatuvale i le tausaga o le la mala, e fua mai pea lava ona fua”. Faataoto 3:13; Ieremia 17:8. <span type="pagebreak" id="calibre_link-557" title="506" class="pagebreak">[506]</span> </p>
</div>
</div>


<div class="calibre1" id="calibre_link-41">
<div class="chapter" id="calibre_link-659">
	<h2 class="chapterhead">Mataupu 38&mdash;O Le Lapata’iga Mulimuli</h2>
	<p class="standard-indented">Ua mavae ia mea, ona ou iloa atu lea o le agelu o lo o alu ifo i le lagi, ua ia te ia le pule sili; ua malamalama foi le lalolagi i lona pupula. Ua matuā alaga foi o ia ma le leo tele, ua faapea atu, Ua pa’ū, ua pa’ū Papelonia le aai tele. Ua avea foi o ia ma mea e nonofo ai temoni, ma mea e nonofo ai agaga leaga uma, o le pa foi e nonofo ai manu felelei uma e leaga ma le inosia”. “Ua ou faalogo foi i le tasi leo mai le lagi ua faapea mai, Lo’u nuu e, ia outou o ese ia te ia, ina ne’i faatasia outou i ana agasala, ina ne’i tofusia foi outou i ona mala”. Faaaliga 18:1, 2, 4.</p>
	<p class="standard-indented">Ua faasino i le lumana’i upu o lenei mau, i le taimi e toe folafolaina ai le pa’ū o Papelonia e pei ona faailoa mai e le agelu lona lua o le Faaaliga 14 (fuaiupu 8). Peitai o le a faaopoopo i le folafolaga i lea taimi le tele o le amioletonu ma mea sese na ofi i ekalesia ma isi faapotopotoga ua aofia ai i le upu Papelonia talu mai le ulua’i folafolaga o lenei fe’au, i le taumafanafana o le tausaga 1844. Ua faamatalaina mai i ia upu se tulaga mata’utia ua oo i ai le lalolagi o mea faalelotu. O le tele o upu moni e teena e tagata, o le atili pogisa foi lea o o latou mafaufau, o le atili ma’a’a foi lea o o latou loto, seia oo ina ma’a’atū ai i latou i le lē talitonu i le Atua ma Lana afioga. E ui lava ua tuuina mai i ai e le Atua lapata’iga, o le a latou soli pea lava se tasi o poloa’iga o le tulafono, seia oo lava ina latou sauāina i latou o e ua latou tausi ma faapa’ia i lea poloa’iga. Ua latou tauemu ia Keriso, e ala i lo latou manatu māmā i Lana afioga faapea ma Ona tagata. A’o faasolosolo atu pea ina toatele ekalesia Kerisiano latou te talia faagaioiga faataulaitu ma talitonuga e faatatau i fesoota’iga i le va o tagata ola ma e ua oti, o le a faapena ona ave’esea tulafono o lo o pulea ai le tu’inanau o le tino. Ona avea ai lea o le igoa o le lotu ma ofu o le a faalafi ai amioleaga ua sili ona mātagā. O le talitonuga i agaga ma lo latou mana fai vavega, o le a avea lea ma mea e tatalaina ai le faitoto’a i agaga leaga ma a’oa’oga a temoni. O le a faapena ona ofi mai o faagaioiga a agelu leaga i totonu o ekalesia eseese.</p>
	<p class="standard-indented">O upu nei ua faia e faatatau ia Papelonia i le taimi ua tā’ua i lenei valo’aga: “Ua oo i le lagi ana agasala, ma ua mānatua e le Atua ana amioleaga”. Faaaliga 18:5. Ua tumu le ipu o lana amioleaga, ma ua oo mai le taimi o lona faasalaga. Peitai o lo o i ai pea i Papelonia nisi o le <span type="pagebreak" id="calibre_link-558" title="507" class="pagebreak">[507]</span> fanau a le Atua; e ao ona valaau ia ō ese mai i latou ia a’o lei oo mai le to’asa o le Atua, ne’i faatasia i latou i ana agasala, ma tofusia i latou i ona mala. O le pogai lea o le faagaioiga lea ua faatusa mai i le agelu mai le lagi, le agelu lea ua malamalama ai le lalolagi i lona pupula, le agelu lea na alaga ma le leo tele ma folafolaina mai agasala a Papelonia. O le alaga foi lenei na sau ai ma le valaau: “Lo’u nuu e, ia outou o ese ia te ia”. O le tuufaatasiga o le alaga a le agelu lenei ma le fe’au a le agelu lona tolu e maua mai ai le toe lapata’iga e tuuina atu i le lalolagi.</p>
	<p class="standard-indented">E mata’utia mea o le a faafeagai ma le lalolagi i lea taimi. O le a tutū faatasi malo o le lalolagi e tetee atu i poloa’iga a le Atua, ona latou faia lea o le poloa’iga e aafia ai tagata uma, o tagata nuu atoa ma alii, o e mau’oa ma e matitiva, o e sa’oloto ma e pologa. Faaaliga 13:16. Ua poloa’iina tagata uma ina ia latou usitai ma mulimuli i le ekalesia i le tausiga o le sapati sese. O i latou uma o e le usitai o le a feagai ma faasalaga a le malo, sei oo lava ina faia se folafolaga e faaoo ai ia i latou le oti. Peitai ua i ai foi le tulafono a le Atua ua faatonuina ai le tausia o le Sapati o Le na faia mea uma, ma ua folafola mai foi e le Atua Lona to’asa i ē uma latou te soli i lea poloa’iga.</p>
	<p class="standard-indented">O le a manino le taatitia mai o nei mea uma i luma o tagata ta’ito’atasi o le lalolagi. Soo se tasi o le a soli i le tulafono a le Atua i lea taimi ina ia usitai ai i poloa’iga a tagata, ua maua loa e ia le faailoga o le manu fe’ai. Ua ia talia nei le faailoga e iloa ai lona faamaoni i le pule ua ia filifilia ae le o le Atua. Fai mai le lapata’iga mai le lagi: “Ai se tasi e ifo i le manu fe’ai ma lona faatagata, ma talia le faailoga i lona muaulu po o lona lima, e inu lava ia i le uaina o le toa’sa o le Atua ua liligiina atu e le suia i le ipu o Lona to’asa”. Faaaliga 14:9, 10.</p>
	<p class="standard-indented">Peitai e leai se tasi o le a oo i ai le to’asa o le Atua sei vagana ua ia teena le upu moni e ui lava ua manino lelei i ai lona loto ma lona mafaufau. E toatele latou te lei maua se avanoa latou te faalogo ai i upu moni faapitoa mo le taimi nei. E lei faamaninoina atu ia i latou le uiga moni o lo latou tiute e faatatau i le poloa’iga e fa. E silafia e le Atua mea uma; Na te faitauina mea uma o lo o i loto ta’ito’atasi. Soo se tasi ua naunau na te fia iloa le upu moni, e le tuua e le Atua lea tagata ina ia faaseseina i mata’upu ua mafua ai nei le finauga tele. O le a manino tagata uma e faatatau i le faamamaluina o le Aso Sa ma le tausiga o le Sapati o le Atua, ina ia fai ai ma le malamalama a latou filifiliga po o le fea e ao ona latou usitai i ai.</p>
	<p class="standard-indented">O le Sapati o le mata’upu faapitoa lea o le a iloiloina ai tagata uma po o le fea itu ua latou faamaoni i ai; o le mata’upu lea ua faasinotonu nei i ai le finauga tele. E faia loa lenei iloiloga, ona vaaia loa lea o le ese’esega i le va o e auauna i le Atua ma i latou o e tetee ia te Ia. O le tausiga o le sapati sese o le a faaiioa ai le usitai i le poloa’iga a le malo, o le a faaiioa ai le tetee i le poloa’iga e fa, ma faaiioa ai foi le faamaoni o le tagata i le <span type="pagebreak" id="calibre_link-559" title="508" class="pagebreak">[508]</span> pule ua tetee i le Atua. Peitai o le tausiga o le Sapati moni o le a faailoa ai le usitai i le tulafono a le Atua, ma faailoa mai ai foi le faamaoni o le tagata i Le na foafoaina mea uma. O le vaega muamua latou te maua le faailoga o le manu fe’ai talu ai lo latou gaua’i i le pule faalelalolagi; peitai o le vaega lona lua ua latou filifilia le aso ua fai ma faailoga o le pule faalelagi, ma ua latou maua le faamaufaailoga a le Atua.</p>
	<p class="standard-indented">E oo mai lava i lea taimi e le o manatu mamafa lava se isi i upu moni ua faailoa mai e i latou o ē ua folafolaina le fe’au a lona tolu o agelu. O a latou valo’aga e faatatau i le ave’esea o le sa’olotoga i mea tau tapua’iga i le Iunaite Setete, faapea ma le tuufaatasia o le ekalesia ma le malo ina ia sauāina ai i latou ua tausia poloa’iga a le Atua, ua faaigoa nei valo’aga e tagata o mea valea ma mea e leai ni faamaoniga. Ua fai le upu a le toatele e le suia lava le Iunaite Setete; o le a tumau pea lava Amerika i le puipuia o le āiā tatau o tagata i mea tau tapua’iga. Peitai a’o faaopoopoina pea le toatele o e lagolagoina le faamamaluina o le Aso Sa, ua faapena ona vaaia o le taulalata mai o le mea na le talitonu i ai le toatele. O mea uma nei o le a maua ai se suiga i le manatu o tagata i le fe’au a lona tolu o agelu, se suiga semanū e le mafai pe ana le tutupu mai nei mea.</p>
	<p class="standard-indented">Ua tofu lava le augatupulaga ma auauna a le Atua ua auina mai latou te avatua le a’oa’iga i le lalolagi faapea ma le ekalesia. Peitai e manana’o tagata e avatu ia i latou ni upu molemole, ae le manana’o i le upu moni tuusa’o e aunoa ma ni teuteuga. E toatele ni auauna a le Atua na latou mafaufau loloto a’o lei amatalia la latou galuega, ma sa tonu ia i latou o le a latou savavali ma le faaeteete i le faiga o le galuega o le osofa’ia o agasala a le ekalesia ma le atunuu. Na i ai lo latou faanaunauga o le a avea lo latou olaga amioatua ma le olaga mama faa-Kerisiano ma mea o le a toe ta’ita’ia ai tagata i a’oa’oga o le Tusi Paia. Peitai na oo atu ia i latou le Agaga o le Atua e pei ona oo atu ia Elia, ma faatonuina ai o ia na te a’oa’ia agasala a le tupu amioleaga ma ona tagata ifo i tupua. Na faatonuina i latou ina ia latou folafolaina atu fe’au tuusa’o o le afioga a le Atua, fe’au na latou le manana’o e folafolaina. Na una’iina i latou ina ia latou folafola atu ma le malosi ma le ma’elega le upu moni, faapea ma mea e ono lamatia ai agaga o tagata. Na faapena ona latou folafolaina fe’au na tuuina atu ia i latou e le Atua e aunoa ma so latou popole i o latou ola; na faapena ona faalogo tagata i le lapata’iga.</p>
	<p class="standard-indented">E faapena foi le auala o le a folafolaina ai le fe’au a lona tolu o agelu. A oo mai le taimi e ao ai ona tuuina atu lenei fe’au i lona malosi e tatau ai, o le a galue le Atua e ala i meafaigaluega faatauvaa, i latou ua faapaiaina o latou olaga ma tuuina atu i latou mo Lana galuega. O le a maua e le aufaigaluega le agavaa e tatau ai, e ala i le faau’uga a le Agaga Paia, ae le o le poto mai iunivesete ma kolisi maualuluga. O le a una’ia le au faatuatua ma i latou e masani i le tatalo, ina ia latou o atu i le ma’elega paia latou te folafolaina atu fe’au ua tuuina atu e le Atua ia i latou. O le a <span type="pagebreak" id="calibre_link-560" title="509" class="pagebreak">[509]</span> faapena ona faaaliali a’e agasala a Papelonia. O i’uga mata’utia o le faamamaluina e le malo o poloa’iga a le ekalesia, o le lofia o le ekalesia i faagaioiga faataulaitu ma talitonuga i fesoota’iga i le va o tagata ola ma e ua oti, o le vave o le faatupula’ia o le malosi ma le pule a le ekalesia pope e aunoa ma le iloa e le toatele - o le a faaaliali a’e ia mea uma. O lapata’iga uigā nei o le a fāgua ai le toatele. E afe ma afe o le a faafofoga i mea latou te lei faalogo muamua i ai. O le a latou maofa a’o latou faalogo o Papelonia o le ekalesia lea ua pa’u talu ai ana amioletonu ma ana a’oa’oga sese, atoa ma lona teena o le upu moni na auina atu ia te ia mai le lagi. Ua o atu nei tagata i a latou faife’au ma fesili i ai pe moni nei mea uma. Peitai o le a fai mai i ai e le aufailotu ni valo’aga o upu lamolemole ma upu suamalie, e faanofo ai i latou ma faafilemu ai o latou mafaufau ua fāgua nei. Peitai e toatele o le a le faamalieina i latou i upu a tagata, ma ua latou fai i a latou faife’au po o fea ni mau o le Tusi Paia e faamaonia ai a latou upu. O mea faapea o le a oso ai loa le to’atama’i o le aufailotu e pei lava o le au Faresaio anamuā, ona ua le talia e nisi le upu ua latou fai atu ai. Ua faapena loa ona ta’uleagaina e lenei aufailotu le fe’au ma latou fai mai o lea fe’au e pogai mai ia Satani. Ua latou faaosoa foi le au amioleaga latou te upu leaga ma sauāina ē na folafolaina lenei fe’au.</p>
	<p class="standard-indented">A’o sosolo atu pea le finauga tele ma aafia ai ma isi mata’upu faalelotu, ma ua ta’ita’ia atu ai manatu o tagata i le soliga o le tulafono a le Atua, ua faapena loa ona amata faagaioiga a Satani. Ua feita auauna a Satani ona o le malosi ma le mana ua folafolaina ai le fe’au a lona tolu o agelu. Ua tuu atoa le malosi o le aufailotu latou te tapunipuni uma ai avanoa e ono susulu mai ai le malamalama i luga o a latou lafu mamoe. O le a faaalu lo latou malosi ma lo latou poto e taofia ai le talanoaina o nei mata’upu uigā. O le a tuufaatasia le ekalesia pope ma ekalesia Porotesano i lo latou faatalosagaina o le lima malosi o le malo e faamamaluina ai a latou poloa’iga. A’o faasolosolo ina malosi le una’iga o le faamamaluina o le Aso Sa, o le a faamalosia loa le tulafono i ē ua tausia poloa’iga a le Atua. O le a faamata’uina i latou i sala tupe ma le falepuipui; o le a ofoina atu ni tulaga-tofi lelei ma ni taui ina ia tosina ese ai i latou mai lo latou talitonuga. Peitai na o le tasi la latou tali: “Faaali mai lo matou sese mai le afioga a le Atua”, le tali lava lea na faaaogāina e Luteru ina ua oo o ia i se tulaga faapea. O ē o le a avatua i luma o faamasinoga o le a latou avatua ni tali lelei e faamaonia ai le upu moni; o a latou tali o le a ta’ita’ia ai nisi latou te talia ma tausia poloa’iga uma a le Atua. O le a faapena ona oo atu le malamalama i ē semanū latou te lē faalogo i nei upu moni.</p>
	<p class="standard-indented">O ē usitai i le afioga a le Atua o le a faasalaina e peisea’i ua latou faia se fouvalega. O le a faapena ona sauā mātua i a latou fanau po o le pule foi i a latou auauna. O le a tutuli ese e mātua a latou fanau mai o latou aiga. O le a taunuu ai upu a Paulo ua faapea mai: “O i latou uma foi o ē ola amioatua ia Keriso Iesu, e sauāina i latou”. 2 Timoteo 3:12. O le a faapena <span type="pagebreak" id="calibre_link-561" title="510" class="pagebreak">[510]</span> ona sauāina i latou ua tetee i le faamamaluina o le sapati Aso Sa. O nisi o i latou o le a lafo i falepuipui, o nisi o le a faaaunu’ua, o nisi foi o le a fai ma pologa. Atonu e faapea mai le poto faaletagata e le mafai ona tutupu ni mea faapea i aso o le malamalama. Peitai e ave’esea loa le Agaga o le Atua mai tagata ma oo atu ai’i latou i lalo ifo o le pule a Satani, e ese mea o le a tutupu mai. E ese le sauā o le loto o le tagata pe a ave’esea ai le alofa ma le mata’u i le Atua.</p>
	<p class="standard-indented">A’o faamālumalu mai nei mea uma, e toatele nisi o le ekalesia o le a latou tuua le upu moni ae tutū faatasi ma le itu tetee, ae maise i latou o e na fai mai e talitonu i le fe’au a lona tolu o agelu ae lei faapaiaina i latou e ala i lo latou usitai i le upu moni. Ua tai leai lava se ese’esega o a latou mea e fai ma mea e fai a le lalolagi, auā ua latou tutū ma le lalolagi ma ua ulufia foi i latou i le agaga e tasi. O le a latou filifilia le auala faigofie i le taimi e oo mai ai le tofotofoga. O nisi o tagata a’oa’oina ma le agavaa na fiafia i le upu moni i se taimi ua mavae, ua latou faaaogāina nei lo latou malosi latou te faaseseina ai tagata O i latou nei o le a avea o fili aupito mata’utia o le fanau a le Atua. O auupega aupito sili nei i lima o Satani i le faia o moliga pepelo pe a avatua le fanau a le Atua i luma o faamasinoga.</p>
	<p class="standard-indented">O le a tofotofoina le faatuatua o le fanau a le Atua. Ua uma ona latou avatua le lapata’iga e ala i lo latou tepa taula’i atu i le Atua ma Lana afioga. O le una’iga a le Agaga o le Atua na latou molimau atu ai. Ua latou faia la latou galuega i le ma’elega paia e aunoa ma so latou popole po o le a le mea o le a tupu ia i latou talu ai lo latou folafolaina o le fe’au ua tuuina atu e le Atua ia i latou. Latou te lei popole i a latou mea totino po o o latou igoa, po o lo latou ola. Ua aumai le oti ma le faa’umatiaga e faamata’u a’i i latou. Ua le toe vaaia so latou fiafia po o so latou ma’elega; peitai e le mafai ona latou fulitua. O le taimi o lo latou matuā lē mafai o se mea, o le taimi lea ua latou sulufa’i atu ai i le Silisili Ese mo Lana faamalosi’aga.</p>
	<p class="standard-indented">O tofotofoga lava nei na oo i tagata o le Atua i augatupulaga ua mavae, tagata e pei o Uikilifi, o Hasi, o Luteru, o Tiniteli, o Pakiseta, ma Uesele. O i latou uma nei na latou folafola atu e ao ona avea le Tusi Paia o tapulaa e fua aga’i i ai soo se a’oa’oga. Na pesi atu le malosi o sauaga ia i latou, peitai e lei taofia ai lo latou folafolaina o le upu moni. E le o se galuega a auauna a le Atua le popole po o le a le mea o le a tupu pe a latou faia le finagalo o le Atua. E ao ona faia lo latou tiute, ae tuu i le Atua po o le a le lumana’i ma mea o le a tutupu mai.</p>
	<p class="standard-indented">A’o faatupula’ia pea le aasa o faiga a le fili ma sauaga, na fememea’i auauna a le Atua ona ua peiseai o i latou ua mafua ai lenei finauga. Peitai o le Tusi Paia ma le musumusuga a le Agaga Paia na latou iloa ai ua latou savavali i le mea tonu. E ui lava la i le mamafa o tofotofoga, na latou maua le faamalosiga. Na faapena ona faasolosolo a’e pea le malosi o le <span type="pagebreak" id="calibre_link-562" title="511" class="pagebreak">[511]</span> finauga ma sauaga; peitai na faapena foi ona tuputupu a’e o lo latou faatuatua ma lo latou lototele. Fai mai la latou ta’utinoga: “Ia mamao ia i matou lo matou solia o le tulafono a le Atua. E le mafai ona matou vaevaea Lana tulafono paia, ona faaigoa lea o lenei vaega e tāua a’o se isi vaega e le tāua ina ia fiafia mai ai le lalolagi. Ua matou auauna i le Alii; ua i ai Lona mana e mafai ai ona lavea’iina i matou. Ua manumalo Keriso i ’au uma o le pogisa ma le lalolagi; e i ai ea la se mea tatou te toe fefefe ai i le lalolagi ua uma ona faato’ilaloina?</p>
	<p class="standard-indented">E leai se tasi e mafai ona auauna i le Atua e aunoa ma le faasagasaga mai i ai o ’au o le pouliuli. O le a osofa’ia lea tagata e agelu leaga ne’i avea lana galuega ma mea o le a toe mamulu ese atu ai tagata nai o latou lima. O le a taumafai foi le au amioleaga latou te ave’esea o ia mai lona piitaga i le Atua, e ala i lo latou avatua ia te ia o tamao’aiga ma tulaga ma isi mea e ono maileia ai o ia. Afai e le faamanuiaina nei taumafaiga uma, ona faaaogāina loa lea o faiga faifaamalosi e u’una’iina ai le mafaufau o le tagata.</p>
	<p class="standard-indented">Peitai, a’o faia pea le galuega fautua a Keriso i le malumalu i luga, o le a faapena foi ona lagonaina e ta’ita’i o malo ma o latou tagata le galuega a le Agaga Paia. O le Agaga lea o lo o i ai Lona leo i le faiga o nisi tulafono o le atunuu. Ana leai nei tulafono, semanū ua oo lo tatou lalolagi i se tulaga e sili atu le leaga nai lo le tulaga ua i ai nei. E moni ua avea le tele o o tatou ta’ita’i o sui o Satani; peitai ua i ai foi sui o le Atua i tofi maualuluga o le malo. E fealua’i Satani na te musumusu atu i ana auauna ni tulafono taufaatofi e ao ona faia ina ia taofia ai pe faalavelaveina ai le galuega a le Atua. Peitai e ta’ita’iina foi e agelu a le Atua ta’ita’i o e matata’u i le Alii, ina ia mafai ai ona taofia nei tulafono taufaatofi. E faapena ona faaaogāina e le Atua se ’au toaitiiti e taofia mai ai le pesi malosi mai o galu o le leaga. O le a taofia faapena le galuega a le fili o le upu moni, ina ia mafai ai ona faia le galuega a lona tolu o agelu. O le a faate’ia mafaufau o tagata o lo o fai ma sui o le Atua pe a oo ina folafolaina le lapata’iga mulimuli. E i ai nisi o i latou o le a latou talia le lapata’iga ma latou tutū atu ai faatasi ma le fanau a le Atua i le taimi o puapuaga.</p>
	<p class="standard-indented">Fai mai le valo’aga o le a faamalamalamaina le lalolagi uma i le pupula o le agelu lea o le a faaopoopo lona leo i le alagaina o le fe’au a lona tolu o agelu. O lona uiga ua valo’ia mai iinei se galuega e soo ai le lalolagi atoa, se galuega o le a faia i se malosi e le masani ai. Na faailoa le pupula ma le malosi o le mana o le Atua, i le galuega na faia i le 1840-1844 e folafolaina ai le toe afio mai o Keriso. Na oo atu le fe’au a le ulua’i agelu i itu uma o le lalolagi na i ai Ana auauna. Na avea lea fe’au o se faafouga e sili ona lautele i nisi o atunuu, talu mai le galuega o le Toe Fuata’iga i lona 16 o senituri. Peitai o le a sili atu le malosi ma le lautele o le galuega o le folafolaina o le lapata’iga mulimuli e lona tolu o agelu.</p>
	<p class="standard-indented">O le a foliga lenei galuega i le mea na tupu i le Aso Penetekoso. Na <span type="pagebreak" id="calibre_link-563" title="512" class="pagebreak">[512]</span> pa’ū mai le “uaga muamua” i le taimi o le liligiina ifo o le Agaga Paia i le tau amataga o le galuega o le talalelei, ina ia totogo a’e ai le fatu saito lelei. O le a faapena foi ona pa’ū mai o le “uaga mulimuli” ina ia matua ai le saito ma saunia ai mo le seleselega. “E afio mai foi o Ia ia te i tatou e pei o le ūa, e pei o le timu mulimuli ma le timu muamua i le eleele”. Hosea 6:3. “O outou foi o le fanau a Siona e, ia outou fiafia ma olioli ia Ieova lo outou Atua, auā ua Ia foaiina faatatau mai ia te outou le uaga muamua, Na te faatotōina ifo foi le ūa mo outou, o le uaga muamua atoa ma le uaga mulimuli.” Ioelu 2:23. “O ona aso e gata ai, o lo o faapea mai le Atua, e i’u ina Ou liligi ifo ai lo’u agaga i luga o tagata uma lava”. Galluega 2:17.</p>
	<p class="standard-indented">O le a sili atu le malosi o le uaga mulimuli i luga o le galuega o le talalelei nai lo le uaga muamua. O valo’aga ia na faataunuuina ina ua faatotōina ifo le uaga muamua i le tau amataga o le talalelei, o valo’aga lava foi ia o le a toe faataunuuina i le uaga mulimuli i le faaiuga o le talalelei. Ua faaigoa e Peteru lenei mea o tausaga e faafouina ai po o tausaga e filemu ai. “O lenei, inā salamō ia outou ma outou liliu, ina ia soloiesea a outou agasala ina ia oo mai ai o tausaga e filemu ai mai luma o le Alii, ina ia auina mai foi e Ia Le na mua’i tala’iina ia te outou, o Iesu Keriso lea”. Galuega 3:19.</p>
	<p class="standard-indented">O le a fetaufetulia’i auauna a le Atua mai lea nuu i lea nuu latou te folafolaina ai le fe’au mai le lagi. O le a vaaia se fiafia tele i o latou foliga a’o latou tuuina atu i latou e faapaiaina mo Lana galuega. O le a tuuina atu le lapata’iga e leo e afe ma afe i itu uma o le lalolagi. O le a faia vavega, o le a faamālōlōina ma’i, ma o le a vaaia foi faailoga e tele i mea e galulue ai le au faatuatua. Peitai o le a galue foi Satani i le faia o ana vavega pepelo, e oo lava i lona aumaia o se afi mai le lagi i luma o tagata. Faaaliga 13:13. O le a faapena ona sauniunia e le Atua tagata uma o le lalolagi mo le faia o la latou filifiliga.</p>
	<p class="standard-indented">E le o finauga a tagata a’o le galuega a le Agaga o le Atua o le a faalagolago i ai le taliaina e tagata o le fe’au. Ua uma ona faia faamalamalama’aga o le fe’au. Ua mae’a le lūlūina o le fatu. Ua faatali nei mo lona totogo a’e ma lona fua mai. Ua uma foi le galuega a tusi ma pepa na faasalalauina e le aufaigaluega; peitai e toatele nisi latou te lei malamalama atoatoa i le upu moni e ui lava ina latou fiafia i le fe’au. O lo latou lē manino atoatoa i le fe’au ua latou lē usitai ai foi i ai. Peitai o le taimi o le uaga mulimuli o le a ati atu ai le susulu o le malamalama i mea pogisa uma, ma o le a manino lelei ai le upu moni. Ua faapena ona motusia e le fanau a le Atua fusi na noatia ai i latou i lenei lalolagi. Ua leai nei se malosi o fusi faale’āiga, po o fusi faalelotu e taofia mai ai i latou. Ua sili atu ia i latou le upu moni nai lo isi mea uma. E ui lava i le malolosi o ’au a le fili na tuufaatasia e tetee atu ai i le upu moni, e toatele o le a latou laa mai ma tutū i le itu a le Alii. <span type="pagebreak" id="calibre_link-564" title="513" class="pagebreak">[513]</span> </p>
</div>
</div>


<div class="calibre1" id="calibre_link-42">
<div class="chapter" id="calibre_link-660">
	<h2 class="chapterhead">Mataupu 39&mdash;O Le Taimi O Puapuaga</h2>
	<p class="standard-indented">Oona po foi ia e tulai ai Mekaeli, o le Alii sili, o Le tula’i atu ona o tagata o lou nuu. E oo mai foi aso vale e leai sona tusa talu ona faato’a tupu o nuu, e oo i ia lava aso; o ona po foi ia e lavea’iina ai ou tagata, o i latou uma o e ua tusia i le tusi”. Tanielu 12:1.</p>
	<p class="standard-indented">E mae’a loa le fe’au a lona tolu o agelu, ona tapunia loa lea o le galuega o le alofa tunoa mo le lalolagi solitulafono. Ua mae’a le galuega a le fanau a le Atua. Ua latou maua le uaga mulimuli ma le faafouga mai le Agaga o le Alii, ma ua saunia nei i latou auā le ituaso o le tofotofoga ua taatia mai nei i o latou luma. Ua foi atu i le lagi se tasi o agelu ma le feau ua mae’a lana galuega i le lalolagi. Fai mai ua mae’a le iloiloga mulimuli o le lalolagi; o ē uma ua faamaoni i poloa’iga a le Atua ua latou maua nei le faamaufaailoga a le Atua soifua. Ona mae’a ai lea o le galuega fautua a Keriso i le malumalu i le lagi. Ua sisii a’e Ona aao ma folafola mai i se leo tele, “Ua mae’a”. Ona to’ese lea o palealii o le au agelu uma a’o tuuina mai e Keriso le folafolaga faai’u: “O lē amioletonu ia amioletonu pea o ia, o lē eleelea ia eleelea pea o ia, o lē amiotonu ia amiotonu pea o ia, o lē paia ia paia pea o ia”. Faaaliga 22:11. Ua maua nei le i’uga o tagata ta’ito’atasi uma - o nisi mo le ola, o nisi mo le faafanoga e faavavau. Ua faia e Keriso le togiola mo Ona tagata, ma ua soloi’esea a latou agasala. Ua maua nei le faitauaofa’i o tagata o Lona malo; ua faatali nei le tuuina atu o le malo ia i latou o suli o le faaolataga; ma o le a avea loa Iesu o Tupu o tupu ma Alii o alii.</p>
	<p class="standard-indented">A’o tuua e Keriso le malumalu, sa ufitia tagata uma o le lalolagi i le pogisa. O le taimi mata’utia lea o le a ola ai le au amiotonu i luma o le silafaga a le Atua e aunoa ma se fautua. Ua ave’esea nei le aao taofiofi o le Atua na i luga o le au amioleaga, ma o le a pulea atoatoa loa e Satani le au amioleaga. Ua tapunia nei le faitoto’a o le alofa tunoa o le Atua. Ua teena e le lalolagi Lona alofa tunoa, ua latou faatauemu i Lona agalelei, ma ua latou solipala i Lana tulafono. Ua tumu nei le ipu o soligatulafono a le au amioleaga - ua fai ma a latou masani le teena o le galuega a Lona Agaga, ma ua ave’esea loa Lona Agaga ae tuufau atu ai i latou i la latou faitalia. Ua leai nei se aao puipui o le Agaga o le Atua e lavea’iina ai i latou mai le tiapolo. O le taimi lea o le a faasaga ai loa Satani e fai lana <span type="pagebreak" id="calibre_link-565" title="514" class="pagebreak">[514]</span> toe galuega tele o le faaoo mai o le puapuaga tele i le lalolagi. Ua le toe taofia nei e agelu a le Atua matagi malolosi o le amioleaga a tagata, ua tuufau nei mea uma e fai la latou faitalia. O le taimi lea o le a oo ai le lalolagi i ni puapuaga e sili atu lona mata’utia i puapuaga na oo ia Ierusalema anamua.</p>
	<p class="standard-indented">Na o se agelu e to’atasi na fasia ulumatua uma a Aikupito ma faatumulia ai le nuu i le tagi auē. E to’atasi foi le agelu na ala mai ai le faa’umatiaga na fai ma faasalaga, ina ua faia e Tavita le agasala i lona faitauina o le aofai o le nuu o le Atua. O le mana faa’umatia lea na faaaogaina e agelu a le Atua ina ua latou usitai i Lana poloa’iga, o le mana faa’umatia lava foi lea o le a faaaogaina e agelu leaga pe a faatagaina i latou e le Atua. Ua tutū nei au a agelu leaga e faatalitali le taimi e faataga atu ai i latou e le Atua, ona fai ai loa lea o la latou galuega tele o le faafanoga ma le faa’umatiaga.</p>
	<p class="standard-indented">O ai ua pogai ai le to’asa ua liligiina mai nei i luga o le lalolagi? O ai ua mafua ai mafui’e ma lologa ma isi mala i le lalolagi? O ai ua tutupu mai ai taua ma fevaevaea’iga ua tumu ai le lalolagi i le oi ma le mapuitiga? O nei mea uma ua tuua’ia i luga o ē ua faamaoni i le tulafono a le Atua. Ua tumu le au amioleaga i le ita ma le le fiafia ona o le malosi o le alu o le galuega o le lapata’iga; ua faasinotonu nei lo latou ita i ē ua latou talia le fe’au, ma o le a faaoso e Satani le agaga o sauaga ma le fia fasioti ia i latou nei.</p>
	<p class="standard-indented">E lei iloa e le au ositaulaga faapea le lautele o tagata Iutaia le taimi na ave’esea ai le Agaga o le Atua mai le nuu o Iutaia. E ui lava ua i ai nei le nuu o Iutaia i lalo o le pule a Satani ma ua faapena ona latou fuafuaina ai ni amioleaga mata’utia, sa latou manatu pea lava o i latou o le au filifilia a le Atua. Na fai pea lava sauniga o le malumalu e pei ona masani ai. Na faaauau pea lava le faiga o a latou taulaga i luga o fata palapalā. Na latou tatalo atu foi i lea aso ma lea aso mo le faamanuiaga a le lagi i luga o se nuu ua uma ona latou fasiotia le Alo o le Atua ma o lo o latou fia faaoo foi le oti i auauna a le Atua ma Ana aposetolo. O le a faapena foi ona le iloa e le lalolagi le taimi e fai ai le folafolaga faai’u i le malumalu i le lagi, le folafolaga lea e faamaufaailogaina ai e faavavau le i’uga o tagata ta’ito’atasi uma i le lalolagi. O le a faapena foi ona faaauau pea lava e tagata o le lalolagi le faiga o a latou sauniga lotu e pei ona masani ai, o sauniga e foliga mai e amioatua a’o le mana o le Atua ua latou teena; ua ave’esea ai foi le Agaga Paia ia i latou. Ua galulue nei auauna a le fili i le ma’elega faa-Satani i le faataunuuina o ana fuafuaga leaga; peitai, o lea ma’elega faa-Satani o le a foliga mai o se ma’elega mo le Atua.</p>
	<p class="standard-indented">O le Sapati ua avea ma mata’upu ogatotonu o le finauga tele i atunuu Kerisiano uma. Ua faia le fesoota’iga faatasi a ekalesia ma le pule a le malo e faamamaluina ai le tausiga o le Aso Sa. O lo o faailoa pea lava le le gaua’i o le au faamaoni toaitiiti i le mea ua lolo’u i ai le toatele. Ua avea <span type="pagebreak" id="calibre_link-566" title="515" class="pagebreak">[515]</span>  <span type="pagebreak" id="calibre_link-567" title="516" class="pagebreak">[516]</span> nei lea lē gaua’i ma mea ua itagia ai i latou i le lalolagi atoa. Fai mai upu a le toatele e le tatau ona toe avea se avanoa i lenei vaega toaitiiti o lo o faatautee pea i le finagalo tuufaatasi o le ekalesia ma le malo. Ua latou fai mai e sili le faaoo o le puapuaga ia i latou nei nai lo le avea o i latou ma faapogai o le oo mai o mala ma le faafanoga i lea atunuu ma lea atunuu. O faa’upuga lava foi nei na faia e ta’ita’i o le nuu o Iutaia e faatatau ia Keriso ua tusa nei o le lua afe tausaga ua mavae. Fai mai upu a le tagata pi’opi’o o Kaiafa: “E aogā ia te i tatou ona oti o le tagata e toatasi ma sui o le nuu, ina ia le fano le nuu uma lava”. Ioane 11:50. O le a manatu le toatele ua lava ma totoe lenei faamatalaga, e le toe mana’omia se isi molimau. O le a faapena loa ona faia se poloa’iga e ta’uamioleagaina ai i latou o lo o faapaia i le Sapati o le tulafono e fa, ma ta’u mai ai a mavae loa le taimi ua atofaina, ona tuu loa lea o i latou nei i le faitalia a tagata e faaoo ai ia i latou le oti.</p>
	<p class="standard-indented">O le a faapena loa ona oo atu le fanau a le Atua i se vaitaimi o le puapuaga tele ma sauaga. Na faaigoa e Ieremia lea vaitaimi o le taimi o puapuaga o Iakopo. “Auē! auā o le aso tele lea, e leai sona tusa; o ona po lava ia o le puapuaga o Iakopo; ae faaolaina ai o ia”. Ieremia 30:7.</p>
	<p class="standard-indented">Ua faatusaina le puapuaga o le fanau a le Atua i le puapuaga o Iakopo, i le po na ia faatauanau atu ai i le Atua i le tatalo mo le lavea’iga mai lima o Esau. Kenese 32:24-30. Ua uma ona fai o le pepelo na ia maua ai le faamanuiaga na tuu mo lona uso o Esau, ona sola ai lea o Iakopo i lona fia ola ona o lona fefe i lona uso. Ua mavae ni tausaga e tele ona foi mai ai lea o Iakopo ma ana avā ma lana fanau, o ana lafu mamoe faapea ma ana lafu povi, i le nuu o lona tamā. Ua oo atu le faigamalaga i le tua’oi o le nuu ona maua ai lea o le tala na tumu ai le loto o Iakopo i le mata’u. Fai mai le tala o lo o sau Esau i le ala ma se ’au tau; e le taumate o le tauimasui ua sau ai nei o ia. E leai ma se auupega a le aumalaga a Iakopo, ma ua foliga mai nei ua malaia i latou i le pelu a Esau ma ana ’au. Ua oo faatasi ifo nei i ona luga le avega mamafa o le mata’u ma le popole atoa ma lona masiasi ona ua ia lagona o lana agasala ua oo mai ai lenei faalavelave. Ua na o le alofa tunoa lava o le Atua e maua i ai sona faamoemoe; ua na o le tatalo lona puipuiga. Peitai na ia faia foi mea uma na ia mafaia ina ia totogi ai le agasala na ia faia i lona uso, ma alu ese ai le sau o le faalavelave ia te ia. O le mea lava foi lea e ao ona faia e soo e Keriso a’o tau lalata atu i latou i le taimi o puapuaga. E ao ona latou faia mea uma e mafai ona latou faia ina ia manino lelei ai tagata e uiga i lo latou talitonuga, ina ia ave’esea ai manatu sese o tagata, ma liliu ese ai foi faalavelave e ono tupu mai i le sa’olotoga i mea tau tapua’iga.</p>
	<p class="standard-indented">E lei mana’o Iakopo e iloa e lo latou aiga lona popole ma lona puapuagatia. O lea na ia faamuamua ai le faigamalaga atoa ae tau ai o ia ma le Atua i le tatalo. Na faamaoni ma loloto lona salamō a’o faaali atu i le Atua lana agasala. Ua oo mai le ituaso faigata o lona olaga. Na ia <span type="pagebreak" id="calibre_link-568" title="517" class="pagebreak">[517]</span> faatauanau i le po atoa i le Atua i le pogisa. Ona faafuase’i lea ona pa’i atu o se lima i lona tau’au. Na o le tasi lava le manatu o Iakopo o le fili lenei o lo o sa’ilia lona ola. Ona faasaga atu loa lea o Iakopo i le malosi uma o ia te ia e fai le tauiviga ma lenei fili. Ua tatafa mai ata ona tago atu ai lea o lenei tagata ese i lona malosi faalelagi ia Iakopo. O lona pa’i atu na peiseai ai ua pipili Iakopo ma ua pa’ū atu ai loa o ia i lima o lona fili. Peitai ua iloa nei e Iakopo o le Agelu lenei o le feagaiga na la fagatua i le po. E ui lava ina ua tau le mafai ona gaioi o ia i le tiga, na te lei faagaloina lana talosaga ma lona mana’oga. Ua leva ona ia tigaina ma mafatia talu ai lana agasala. Ua fia iloa nei e Iakopo po ua faamagaloina lana agasala. Ua fōufou fo’i le agelu i le lagi, peitai na piimau atu Iakopo ia te ia ma ole atu i ai mo se faamanuiaga. Fai mai le Agelu, “Tuu mai a’u o le a ou alu ua ao”. Peitai na alaga atu le pateriaka, “Ou te le tuuina atu lava oe se’ia e faamanuia mai ia te au”. Se faatuatua ina ’ā tele ua faaalia i inei! O se tagata finafinau ma le le fiugofie! Na faaali atu e Iakopo lona vāivai ma lona le aogā; peitai na ia faalagolago i le alofa tunoa o le Atua, o le Atua tausi feagaiga.</p>
	<p class="standard-indented">“Na ia mālō i le Agelu, na manumalo ai lava”. Hosea 12:4. Na manumalo lenei tagata vāivai ma le agasala i le Tupu o le lagi e ala i lona faamaulalo i le salamō, ma le faaalia atu o lana agasala. Na piimau atu lona lima vāivai i folafolaga mautū a le Atua, ma e lei liliu ese le finagalo alofa o le Silisili Ese mai le talosaga a le tagata agasala. Na suia lona igoa e fai ma molimau o lona manumalo, ma fai foi ma faamalosi’aga i isi, ina ia latou mulimuli ai i lana faata’ita’i. O lona igoa tuai na faamanatu ai pea lava lana agasala; peitai o lona igoa fou ua fai nei ma faamanatu o lona manumalo. O le manumalo o Iakopo i lana fagatuaga ma le Atua, o le faatusa lava foi lea o lona manumalo i tagata. Ua le o toe popole nei pe mata’u o ia i le fetaia’iga ma le ita o lona uso; ua na maua nei le Atua e fai mona lafitaga.</p>
	<p class="standard-indented">Na fai le moliga a Satani e faatatau ia Iakopo i luma o agelu a le Atua. Fai mai Satani ua i ai lana āiā tatau na te faaumatia ai le ola o Iakopo ona o lana agasala. Na ia faaosoosoina Esau e alu ma sana vaega’au e faafetaia’i Iakopo. Na ia taumafai foi i le po o le fagatuaga ina ia faamamafa atu ia Iakopo lana agasala, ina ia loto vaivai ai o ia ma faamamulu ai lana pipii i le aao o le Atua. Ua toetoe lava leai se faamoemoe o Iakopo; na ia iloa a aunoa ma le fesoasoani mai le lagi, o le a oo le faafanoga ia te ia. Na faamaoni lona salamō ona o lana agasala, ma sa piimau atu o ia i le Agelu se’ia oo i lona manumalo.</p>
	<p class="standard-indented">E pei lava ona faaosoina e Satani Esau e faasagatau ia Iakopo, o le a faapea foi ona ia faaosoina le au amioleaga latou te faa’umatia le fanau a le Atua i le taimi o puapuaga. E pei lava ona faia ana moliga e faatatau i le agasala a Iakopo, o le a faapena foi ona faia o ana moliga e faatatau i le fanau a le Atua. Ua iloa e Satani a mafai ona fasiotia uma le au faamaoni <span type="pagebreak" id="calibre_link-569" title="518" class="pagebreak">[518]</span> toaitiiti lea o lo o faatautee mai pea i lana pule, ona atoatoa ai lea o lona manumalo. E iloa e Satani o lo o leoleoina lenei toaitiiti e agelu paia, ma ua manatu ai Satani ua faamagaloina agasala a lenei au faamaoni. E le iloa e Satani ua uma ona faia le i’uga o nei tagata i le malumalu i le lagi. Ua iloa lelei e Satani agasala na faia e tagata ona o ana faaosoosoga; o agasala ia ua ia faatetelē ma faailoa atu i le Atua, ina ia faamaonia ai e ao ona tutusa lo latou faasalaga ma lona faasalaga. Fai mai le tala a Satani o le a le talafeagai ai pe a faamagalo e le Atua agasala a lenei toaitiiti ae faa’umatia o ia ma ana agelu. Fai mai o ia o tagata uma nei o lona malo, ma ua tatau nei ona tuuina mai i latou i ona lima sei fai i ai lana faitalia.</p>
	<p class="standard-indented">A’o faia moliga a Satani e faatatau i agasala a le fanau a le Atua, o le a faatagaina o ia e le Atua na te tofotofoina i latou i le mea sili na te mafaia. O le a matuā lūlūina lava ma tofotofoina lo latou faatuatua i le Atua. A’o latou tutu ma vaavaai faalemafaufau i o latou olaga i le taimi ua tuana’i, o le a gau ifo lo latou faamoemoe ona o le tele o le leaga ma le vāivai o le olaga na latou o mai ai. Ua taumafai nei Satani na te faavaivai ma faamata’u ia i latou e ala i lona faamanatu atu i ai o le mataga ma le leaga o o latou olaga. Ua ia fai i ai e le mafai ona fufulu’esea nei pisipisia leaga mai o latou olaga. E mana’o Satani na te faalēaogāina lo latou faatuatua, ina ia faigofie ai ona latou gaua’i i ana faaosoosoga ma liliu ese ai mai lo latou faamaoni i le Atua.</p>
	<p class="standard-indented">E ui lava ua si’osi’omia le fanau a le Atua e fili sauā ua manana’o ina ia fasiotia i latou, e le o le pogai lea o lo latou puapuaga. Ua latou puapuagatia ona o lo latou le mautinoa po ua atou lo latou salamō i a latou agasala uma. Auā afai e i ai ni agasala latou te lei salamō ai, ona le faataunuuina ai lea ia i latou le folafolaga a le Faaola ua faapea mai: “Ou te tausia foi oe i le ituaso o le tofotofoga o le a oo mai i le lalolagi uma”. Faaaliga 3:10. Ma’imau pe ana ua latou mautinoa ua faamagaloina i latou, semanū ua latou le toe fefefe i sauaga po o le oti. Ae afai latou te le manumalo, ma oo ai le oti ia i latou ona o ni leaga i o latou olaga, ona oo mai ai lea o le luma i le suafa paia o le Atua.</p>
	<p class="standard-indented">Ua latou faapuapuagatia o latou loto i luma o le Atua, ma ua latou ta’uta’u atu lo latou salamō ona o a latou agasala e tele i le taimi ua mavae. Ua latou piimau atu i le folafolaga a le Faaola o Le na fetalai mai: “Ia uumau o ia i lo’u malosi, ina ia faalelei ai o ia ma a’u, ona maua ai lea o le leleiga i le va o ia ma a’u”. Isaia 27:5. E lei vave maua se tali o a latou talosaga; peitai sa tumau pea lo latou faatuatua. E ui lava i le tiga matuitui o o latou puapuaga, e lei taofia ai a latou talosaga. Ua latou uumau atu i le malosi o le Atua, e pei ona piimau atu Iakopo i le Agelu. Ua latou ole atu faatasi ma Iakopo: “Ou te le tuuina atu lava oe seia e faamanuia mai ia te a’u”.</p>
	<p class="standard-indented">Ua leva ona salamō Iakopo i lana agasala a’o lei oo i le po o le fagatuaga ma le Agelu. Ana le’i mua’i salamō o ia i lea agasala, semanū e <span type="pagebreak" id="calibre_link-570" title="519" class="pagebreak">[519]</span> le talia e le Atua lana talosaga ma lavea’iina ai lona ola. O le a faapea foi i le taimi o puapuaga. Afai e i ai ni agasala a le fanau a le Atua e lei faaalia, ma o le a tutū a’e ia agasala i o latou luma i le taimi o lo latou puapuaga ma le popole, o le a goto ifo i latou i le mamafa o le avega. O le a motusia lo latou faatuatua ona ua latou lagona le leai o so latou faamoemoe, ma o le a le mafai ai ona latou ole atu i le Atua mo le lavea’iga. Peitai e ui lava i so latou lē aogā i la latou lava vaai, ua leai nei sa latou agasala na natia e lei faaalia. Ua leva ona oo i le faamasinoga a le Atua a latou agasala ma ua soloi’esea; ua latou le toe manatua ia agasala.</p>
	<p class="standard-indented">E i ai le manatu o le toatele faapea e lē popole le Atua i lo latou lē faamaoni i mea iti o le olaga. Peitai o le tala ia Iakopo ua faaiioa mai ai e lē faatagaina e le Atua soo se agasala. O le a manumalo Satani ia i latou uma o lo o taumafai e su’e ni ’alofaga mo a latou agasala, po o le taumafai foi e natia o latou leaga, ma i’u ai ina lē faamagaloina a latou agasala ma tumau ai pea i tusi a le lagi. O le maoa’e o a latou ta’utinoga e faatatau i o latou olaga faaKerisiano faapea ma le maualuga o o latou tulaga tofi, o le mata’utia foi lea o lo latou tulaga i le silafaga a le Atua. O i latou foi ia ua mautinoa e Satani lona manumalo i ai. O ē faatuatuai a latou sauniuniga mo le aso tele o le Atua, o le a latou lē maua lea sauniuniga i le taimi o puapuaga po o se isi lava taimi mulimuli ane ai. Ua leai se faamoemoe mo se isi o i latou ia.</p>
	<p class="standard-indented">O Kerisiano e oo atu i lea taimi e lei faia sa latou sauniuniga mo le aso tele o le Atua, o i latou ia o le a alalaga ma faaali atu a latou agasala i lo latou mafatia ma lo latou lē maua o se faamoemoe, ae taliē ma ula mai i ai le au amioleaga. O le faaaliga o agasala a i latou nei ua leai se ese’esega ma le faaaliga o agasala a Esau, po o Iuta. Ua latou salamō ona o le faasalaga o le soligatulafono, ae leai se salamō ona ua latou lagona le leaga o le agasala ua latou faia. E leai so latou salamō faamaoni, e leai foi so latou inoino i le agasala. Ua latou ioe i la latou agasala ona o lo latou fefefe i le faasalaga. Peitai e ave’esea loa le faasalaga ona latou toe foi lava lea e pei o Farao i la latou amioleaga.</p>
	<p class="standard-indented">O le tala ia Iakopo ua tatou mautinoa ai foi e le tulia lava i fafo e le Atua i latou na faasesēina ma tofotofoina ma faalataina i le agasala, a ua latou toe liliu atu ia te Ia i le salamō moni. Tiga lava taumafaiga a Satani e faa’umatia ai i latou faapēa, e auina mai lava e le Atua Ana agelu e faamalosi ma faamafanafana ma puipui ia i latou i le taimi o lo latou puapuaga. E malolosi ma faifaipea le faiga o osofa’iga a Satani; e mata’utia lona mana taufaasesē. Peitai o lo o silasila mai le Atua i Ona tagata; o lo o faafofoga mai o Ia i a latou faatoga. E mata’utia lo latou puapuaga; ua peiseai o le a faa’umatia i latou i le aasa o le ogaumu o le tofotofoga. Peitai, e mae’a le galuega a le afi ona taatia mai ai lea o i latou o le auro ua faamamāina i le afi. E leai se ese’esega o le alofa o le Atua i Lana fanau i le taimi o le tofotofoga ma puapuaga, ma le taimi o lo latou <span type="pagebreak" id="calibre_link-571" title="520" class="pagebreak">[520]</span> manuia ma le fiafia. Peitai e mana’omia le tuuina o i latou i totonu o le ogaumu aasa, ina ia uma ese ai lo latou fiafia i le lalolagi, ae faaalia manino mai ai le faatusa o Keriso ia i latou.</p>
	<p class="standard-indented">Ua taatia mai nei i o tatpu luma le ituaso o puapuaga. Tatou te mana’omia i lea taimi se faatuatua e lavā ona tatali le vāivai, ma le faatuai, ma le fia’ai - se faatuatua e lē mate tusa lava po o le a le mamafa o tofotofoga. Na manumalo Iakopo ona o lona finafinau ma lona lē fiugofie. O lona manumalo o se molimau lea e faamaonia ai le mana o le tatalo faatauanau. O i latou uma o ē taofi mau i folafolaga a le Atua e pei ona faia e Iakopo, ma latou tatalo atu ma le naunauta’i ma le faatauanau e pei ona faia e ia, o le a manumalo i latou e pei ona manumalo Iakopo. E le maua lea manumalo e i latou o ē lē fia tetee ia i latou lava, ma latou lē fia salamō ma faamaulalo atu i luma o le Atua, ma latou lē fia tatalo faatauanau atu mo Ana faamanuiaga. O le fagatuaga ma le Atua - e toaitiiti lava i latou ua latou iloa le uiga o lenei mea. E toaitiiti lava ua latou ole atu ma le naunauta’i ma tuuina le malosi atoa o o latou loto e faatauanau atu ai i luma o le Atua. A pesi mai galu o puapuaga ma faigata, e toaitiiti lava ua mafai ona latou piimau atu i folafolaga a le Atua, e ala i le faatuatua.</p>
	<p class="standard-indented">O ē lē o pipii atu nei i le Atua i le faatuatua, o le a faigofie lava ona pa’u’ū atu i latou i faasesēga a Satani, atoa ma le poloa’iga o le a faamalosia ai mea tau tapua’iga. Tusa lava foi pe manumalo i latou i lea tofotofoga, o le a toe oo i latou i se popole ma le fenumia’i tele i le taimi o puapuaga ona e lei masani ona latou faalagolago i le Atua. O lesona o le faatuatua na latou faatamala i ai i le taimi o le filemu, o le a latou a’oa’oina ia lesona i le taimi o puapuaga ma le lotovaivai.</p>
	<p class="standard-indented">E ao ona tatou faamasani atu nei i le Atua e ala i lo tatou tofotofoina o Ana folafolaga. Ua tusia e agelu, talosage uma ua e faia ma le naunauta’i ma le faamaoni. Ia sili atu ia i tatou le lē faamalieina o o tatou mana’o faapito, ae aua lava ne’i faatamala i le fesoota’iga ma le Atua. E sili atu le mativa masaesae, ma le ola foa’i pe a tusa ai ma le finagalo o le Atua, nai lo tamao’aiga, ma mamalu, ma le ola lē popole, ae solia ai le finagalo o le Atua. Aua tatou te fefefe e faaalu se itula i talosaga. Afai o le a pupū o tatou mafaufau na o mea o le lalolagi, atonu o le a ave’esea e le Atua a tatou tupua e pei o le auro, o fale, o fanua, ina ia maua ai so tatou taimi mo Ia.</p>
	<p class="standard-indented">Ua toetoe lava oo mai i o tatou luga le taimi o puapuaga e leai sona tusa. E lei saunia o tatou olaga mo lena taimi; e toatele foi nisi ua tele le faapaiē po o le mumusu foi e fai se sauniuniga mo lea taimi. O ia puapuaga o le a sili mamao atu le leaga nai lo faamatalaga uma ua tatou faalogo i ai. O le a tutū atu ta’ito’atasi i tatou i luma o le Atua i lea taimi o le tofotofoga. Fai mai le fetalaiga a Ieova: Ana i ai i lea taimi Noa, ma Tanielu, ma Iopu, o le a lē lavea’iina so latou atalii po o so latou afafine i <span type="pagebreak" id="calibre_link-572" title="521" class="pagebreak">[521]</span> la latou amiotonu; o le a lavea’iina ai na o i latou lava. Esekielu 14:20.</p>
	<p class="standard-indented">A’o faia e la tatou Faitaulaga Sili le togiola mo i tatou, o le taimi lenei e ao ai ona tatou sa’ilia se olaga atoatoa ia Keriso. E lei gaua’i le Faaola i faaosoosoga a le tiapolo, e oo lava i se manatu leaga. E maua e Satani i loto o tagata se mana’o faalelalolagi e ono fai ma āuala e ofi mai ai ana faaosoosoga. Peitai fai mai le fetalaiga a Keriso: “E sau le alii o lenei lalolagi, ae le maua e ia se mea ia te a’u”. Ioane 14:30. E lei maua e Satani se mea e tasi e ono fai ma āuala e ofi mai ai lana faaosoosoga ma manumalo ai o ia i le Alo o le Atua. Na tausia e Keriso poloa’iga a Lona Tamā, ma e lei maua i ai e Satani se agasala e ono fai ma ona āuala ia Keriso. O le tulaga lava lena e ao ona oo i ai i latou o le a tutū manumalo atu i luma o le Atua i le taimi o puapuaga.</p>
	<p class="standard-indented">E ao ona tatou ave’esea le agasala i o tatou olaga e ala i le faatuatua i le toto togiola o Keriso. Ua valaau mai le Faaola ina ia tatou soo faatasi ma Ia; ina ia tuu faatasi lo tatou vaivai ma Lona malosi; lo tatou valea ma Lona faautauta; lo tatou olaga lē tusa ai, ma Lana galuega o le faaolataga.</p>
	<p class="standard-indented">Na faalogo le aposetolo o Ioane i se leo tele i le faaaliga o faapea mai: “Oi talofa ia te outou o ē nonofo i le fanua ma le sami, auā ua alu ifo ia te outou le tiapolo ua lotōa tele, auā ua na iloa ua saasaa ona po”. Faaaliga 12:12. E mata’utia sauaga ma puapuaga na faapogai ai le tuuina mai o lenei valaau. O le a faatitino le malosi o le galuega a Satani a’o tau lalata mai le i’uga o mea uma. O le taimi o puapuaga o le a taualugaina ai e Satani lana galuega tele o le taufaasese.</p>
	<p class="standard-indented">O le a faia i le vanimonimo se faaaliga o ni vaaiga mata’utia ua faia e le mana fai vavega o temoni. O le a o atu agaga o temoni i ta’ita’i o malo ma le lalolagi uma ina ia faamausaliina ai i latou i le faasesega, ma una’iina ai i latou ina ia tutū faatasi ma Satani i lana fouvalega i le faigamalo a le Atua. O vavega nei o le a faaseseina ai tagata nuu o malo faapea ma o latou ta’ita’i. O le a tutū mai nisi ma fai mai o i latou o Keriso; o le a latou tau’aveina le suafa o le Faaola ma latou manana’o ina ia ifo ma tapua’i atu tagata ia i latou. O le a latou faia ni vavega ofoofogia ma faamālōlō i ma’i; o le a latou fai mai foi ua latou maua ni faaaliga faapitoa mai le lagi. Peitai o nei mea ua latou faaigoa o faaaliga, e eseese mamao ma molimau a le afioga a le Atua.</p>
	<p class="standard-indented">O le a taualuga e Satani lana galuega tele o le taufaasesē, e ala i lona sau ua foliga mai o ia o Keriso. Ua leva ona tulimata’i le ekalesia i le afio faalua mai o le Faaola; o lona afio mai o le taunuuga lea po o le o’oo’oga o o latou faamoemoega uma. O lea la o le a sau nei Satani ua foliga mai o ia o Keriso ua afio faalua mai. O le a faia e Satani lenei mea i itu eseese o le lalolagi. O le a sau o ia i se pupula matagofie, ua faafetaui uma lava ona foliga i foliga o le Alo o le Atua e pei ona tuuina mai e Ioane i le Faaaliga. Faaaliga 1:13-15. O le mamalu ma le matagofie ua si’osi’omia mai ai o ia e leai sona tusa; faato’ā vā’ai lea o mata o tagata i se vaaiga <span type="pagebreak" id="calibre_link-573" title="522" class="pagebreak">[522]</span> faapea. Ua faalogoina le alaga manumalo ua faapea mai: “Ua afio mai Keriso! O Keriso lenei ua afio mai!” Ua faapa’u’ū fāō tagata ma ifo fiafia ia te ia, a ua sisii a’e ona lima ma ua ia faamanuia ia i latou e pei lava ona faamanuia Iesu i Ona soo a’o soifua o Ia i le lalolagi. O si ona leo mālū ua pei o se pese lelei i le faalogo a tagata. O le a tautala mai o ia i se leo mālū ma se si’uleo alofa. O le a tautala o ia i ni upu moni faalelagi e pei lava ona fetalai i ai le Faaola; o le a ia faamaloloina ma’i. Ona faia loa lea o lana folafolaga ma fai mai ua suia le Sapati i le Aso Sa, ma ua faia loa lana poloa’iga ina ia faapaia uma tagata i le aso ua ia faapaiaina. Ua faaauau lana folafolaga ma fai mai o i latou uma o ē faama’a’a pea ma tausia le aso fitu, o i latou ia ua upuvale i lona igoa ona ua latou le usitai i ana agelu ua auina mai ia i latou ma le malamalama ma le upu moni. O le taualuga lenei o le galuega tele taufaasese a Satani. E miliona ma miliona o le a talitonu i ai, e pei lava ona talitonu tagata Samaria i vavega faataulaitu a Simona ma ua latou alalaga ma fai mai: O le faaaliga lava lenei o le mana ofoofogia o le Atua. Galuega 8:10.</p>
	<p class="standard-indented">Peitai o le a lē faaseseina ai le fanau a le Atua. E le ō gatasi aoaoga a lenei keriso pepelo ma upu moni o le Tusi Paia. Ua faasinotonu lana faamanuiaga i ē ua ifo i le manu fe’ai ma lona faatagata, i latou lava ia o le a liligiina ifo i ai le to’asa o le Atua e pei ona fai mai ai le Tusi Paia.</p>
	<p class="standard-indented">E le gata i lea, o le a le faatagaina e le Atua Satani ina ia sau i ao o le lagi e pei o le afio mai o Keriso. Ua tuuina mai e le Faaola lapata’iga i Ona tagata e faatatau i lenei itu, ma sa Ia valo’ia manino mai mea o le a iloa tonu ai Lona afio mai. “Auā e tutū mai Keriso pepelo, ma perofeta pepelo, latou te faia foi galuega tetele ma vavega ina ia faasese ai i e ua filifilia lava. Afai latou te fai mai ia te outou, Faauta, o i le vao ia, Aua tou te faalogo i ai. Auā e pei ona emo mai o le uila i sasa’e, ma malamalama atu i sisifo, e faapea foi ona sau o le atalii o le tagata”. Mataio 24:24-27, 31; 25:31; Faaaliga 1:7; 1 Tesalonia 4:16, 17. E le mafai e Satani ona fai sana mea faafoliga i lenei vaaiga. O le a vaaia ma molimauina le afio mai o Keriso e le lalolagi atoa.</p>
	<p class="standard-indented">O le a ave faatagataotauaina le lalolagi uma e Satani i le taualuga o ana faasesega uma. Peitai, nā o i latou lava na su’esu’e ma le ma’elega i le Tusi Paia ma latou fiafia i le upu moni, na o i latou ia o le a puipuia mai lenei faasesega tele. O i latou ia o le a latou iloagofie foliga a Satani i totonu o ana mea taufaasese. O le molimau a le Tusi Paia o le a latou iloa ai le ese’esega o le mea moni ma le mea taufaasesē. O le a oo mai le tofotofoga i tagata uma. O tofotofoga nei o le a iloa ai le Kerisiano moni. Faamata ua mausali nei le faavae o le fanau a le Atua i luga o Lana afioga, ina ia lē faaseseina ai i latou i vavega o le a latou vā’ai ma faalogo i ai ma tagotago foi i ai o latou lima? Faamata o le a latou piimau pea i le Tusi Paia, na o le Tusi Paia lava? O le a taumafai malosi Satani ina ia le maua se taimi e fai ai sa latou sauniuniga mo lena aso tele. O le a faatulaga lelei <span type="pagebreak" id="calibre_link-574" title="523" class="pagebreak">[523]</span> e Satani mea tutupu ina ia lavelavea ai i latou i mea e tāua i le lalolagi, ina ia latou tau’aveina ni avega mamafa o tiute ma meafai o lenei olaga, ina ia faapena ona latou pisi i lea mea ma lea mea, ona oo mai ai lea o le aso o le tofotofoga ia i Latou, ua pei o le sau o se gaoi.</p>
	<p class="standard-indented">Ua faia nei le poloa’iga e ta’ita’i o atunuu Kerisiano eseese o le lalolagi, e faatagaina ai le au amioleaga latou te faaoo le oti i ē o lo o faamaoni pea i le tausiga o poloa’iga uma a le Atua. Ua sosola nei le fanau a le Atua mai aai eseese ma nuu, ma ua latou feiloa’i nei i ni kamupani laiti i le vao, po o vaega tuufua o le atunuu. E toatele o le a maua so latou lafitaga i ana ma luga o mauga. E pei lava ona faia e tagata Ualetenese i auvaemauga o le Pietimoni i Italia, o le a faapena foi ona avea luga o mauga ma lafitaga o le fanau a le Atua. Peitai e toatele o le a faafalepuipuiina ona o ni faai’uga lē sa’o, ma o le a faapologaina i latou. O le a faapena ona saisaitia ai le fanau a le Atua i filifili u’amea, ua falepuipui e faatali ai le aso o lo latou oti. O nisi foi ua tuu ai lava i totonu o ana pogisa ma le mālūlū toe palapalā, ua faaoge ai i latou i inā e faatali ai le aso o lo latou oti. O le a leai ni tagata ola latou te lagona atu le leo o lo latou oi; e leai foi se tasi e fesoasoani atu ia i latou.</p>
	<p class="standard-indented">E galo ea i le Atua Lana fanau i lenei itula faigata? Na galo ea ia te Ia le faamaoni o Noa ina ua oo mai Lona to’asa i le lalolagi i le taimi o le lolo? Na galo ea ia te Ia Lota ina ua sau le afi mai le lagi ma faa’umatia ai Sotoma ma Komoro? Na galo ea ia te Ia Iosefa a’o si’osi’omia o ia e Aikupito ifo i tupua? Na galo ea ia te Ia Elia a’o tuliloaina o ia e le ita o Iesepela? Na galo ea ia te Ia Ieremia a’o i ai o ia i le ana pogisa ma le mālūlū o le falepuipui? Na galo ea ia te Ia talavou e to’atolu i totonu o le ogaumu aasa, po o Tanielu i le lua o leona?</p>
	<p class="standard-indented">“A ua fai mai Siona, Ua lafoa’iina a’u e Ieova; ua galo mai a’u i le Alii. E galo ea i le fafine lana tama ua susu? Na te le alofa ea i le tama a lona lava manava? Ai lava e galo ia te i latou, ae le galo lava oe ia te a’u. Faauta, ua ou tāina lou faatusa i o’u alofilima”. Isaia 49:14-16. “Auā o lē pa’i atu ia te outou, ua paia e ia le tamatama’i mata o lona fofoga”. Sakaria 2:8.</p>
	<p class="standard-indented">Atonu e lafo i latou e o latou fili i falepuipui; peitai, e le mafai e pa o le falepuipui ona taofia le fesoota’iga i le va o i latou ma Keriso. Ua silafia e Keriso o latou vaivaiga uma, ua masani foi o Ia ma tofotofoga uma; e auina mai foi e Ia Ana agelu i nei ana pogisa o le falepuipui, e aumai ia i latou le malamalama ma le mapusaga mai le lagi. O le a avea le falepuipui o se maota, auā ua nonofo ai nei i latou o ē tamao’aiga i le faatuatua. O le a malamalama pa o le falepuipui, e pei lava o le mea na oo ia Paulo ma Sila a’o fai a la talosaga ma viiga i le valuapo i le falepuipui i Filipi.</p>
	<p class="standard-indented">O le a oo mai le to’asa o le Atua ia i latou o ē o lo o sauāina Lana fanau ma sa’ilia lo latou oti. Ua avea Lona onosa’i faa’umi’umi ma mea ua faama’a’aina ai tagata i lo latou amioleaga. Peitai, e oo mai lava lo latou <span type="pagebreak" id="calibre_link-575" title="524" class="pagebreak">[524]</span> faasalaga. “Auā e tulai atu Ieova e pei ona faia i le mauga o Faresa, e to’asa foi o Ia e pei ona faia i le vanu o Kipeona, ina ia faia Lana galuega uiga ese, o se galuega e le masani ai lav”. Isaia 28:21. O se galuega uiga ese le galuega o le faasalaga, i lo tatou Atua alofa mutimutivale. “O lo o fetalai mai le Alii o Ieova, ...Ou te le fiafia lava i le oti o le amioleaga”. Esekielu 33:11 “O Ieova o le Atua alofa mutimutivale ma le alofa fua, e telegese Lona to’asa ae tele Lona alofa ma le faamaoni. O Le faamagalo foi i le amioletonu ma le solitulafono ma le agasala, ae le faasaoina lava e Ia ē agasala”. Esoto 34:6, 7. “O Ieova e telegese Lona to’asa ae tele Lona mana: Na te le faasaoina lava ē ua agasala”. Nauma 1:3. E mata’utia mea o le a faia e Ia i Lana amiotonu, ina ia faamaonia ai le pule o Lana tulafono ua solipalaina e tagata.</p>
	<p class="standard-indented">E mae’a loa le galuega faafautua a Keriso i le malumalu i le lagi, ona liligi mai loa lea o le ipu e le suia o Lona to’asa i luga o ē ifo i le manu fe’ai ma lona faatagata ma talia lona faailoga. Faaaliga 14:9, 10. O le a sili atu le mata’utia ma le toatele o tagata e aafia i mala o aso o le i’uga, nai lo mala na oo ia Aikupito. O faa’upuga nei a Ioane i le Faaaliga e faatatau i nei mala: “Ona oo lea o le papala leaga e tiga ai i tagata ua i ai le faailoga o le manu fe’ai, atoa ma e ua ifo i lona faatagata”. “Ona liu toto ai lea o le sami, e pei o le toto o le tagata oti, ona mamate ai lea o meaola uma o i le sami”. Ua liu toto ai foi vaitafe ma puna o vai. E mata’utia na’ua nei mala; peitai ua ioe le lagi ma le lalolagi i le amiotonu o le Atua. Fai mai le agelu a le Atua: “Le Alii e, ua tonu au faamasinoga. ...Auā na latou faamaligiina le toto o tagata paia ma perofeta, o lea ua E avatu ai ia i latou le toto e inu ai, auā ua tatau lea mo i latou”. Faaaliga 16:2-6.</p>
	<p class="standard-indented">Ua sosoo ai ma le tuuina atu o le malosi i le la ina ia mu ai tagata i le afi. Ua mu foi tagata i le mu tele. Faaaliga 16:8, 9. O upu nei ua faamatala mai ai e perofeta le tulaga ua oo i ai le laueleele i lea taimi mata’utia. “Ua faanoanoa le laueleele, auā ua maumau le saito o le fanua. ...o laau uma o le vao ua mamago ia, auā ua mavae atu le fiafia o tagata”. “Ua paia fatu saito i lalo ifo o ona eleele, ua faatafunaina fale saito. ...Ua fetagisi manu vaefa, ua puapuagatia lafu povi, auā ua leai ni a latou mea’ai. Ua pepē vaitafe, ua ’aina foi e le afi mea e tataa ai manu i le vao”. “E fai ma uiō pese o le malumalu i lea aso, o lo o fetalai mai ai le Alii o Ieova; e i ai i mea uma tino o tagata oti e tele, e laofoa’iina ma le le feganavai.” Ioelu 1:10-12, 17-20; Amosa 8:3.</p>
	<p class="standard-indented">E le soo le lalolagi i nei mala, ne’i faa’umatia ai tagata uma o le lalolagi. Peitai faato’ā vā’ai lea o tagata ola i se mata’utia ua ese e pei o le mata’utia o nei mala. O mala ma faasalaga na oo mai i le lalolagi a’o lei punitia le alofa tunoa, na faafefiloi mai ia mala ma le alofa tunoa. O le toto togiola o Keriso na puipuia ai le tagata agasala mai le malosi atoa o lona faasalaga. Peitai, o mala e oo mai ina ua tapunia le alofa tunoa, o mala ia e liligiina ifo ua le toe suia i Lona alofa tunoa. <span type="pagebreak" id="calibre_link-576" title="525" class="pagebreak">[525]</span> </p>
	<p class="standard-indented">O le a talotalo tagata i lea aso mo le alofa tunoa ua leva ona latou faatauemu i ai. “O lo o faapea mai le Alii o Ieova, Faauta, e oo mai aso ou te tuuina ai le oge i le nuu; e le o se oge i mea e ai, po o se galala i le fiainu vai, a’o le oge i le faalogologo i le afioga a Ieova. Latou te feoa’i e pau mai i le tasi vasa e oo atu i le isi vasa, e pau mai matu e oo atu i le itu i sasa’e latou te feoa’i ai e sa’ili’ili atu ai le afioga a Ieova, ae le maua”. Amosa 8:11, 12.</p>
	<p class="standard-indented">E moni o le a sauāina ma puapuagatia le fanau a le Atua; peitai e ui lava o le a faaogea i latou, o le a le fano ai i latou. O Le na tausia Elia i le vao, o Ia lava lea o le a tausia foi lana fanau. E oo atu le oti i le au amioleaga ona o lo latou fia’aai; peitai o le a tausia e agelu le fanau a le Atua ma foa’i mai mea latou te manana’o ai. Fai mai le folafolaga ua faia i le tagata amiotonu: “E foa’iina ia te ia ana mea e ai, e tumau pea ia te ia le vai”. “O e ua tigaina ma e matitiva o lo o latou sa’ili i se vai, a ua leai; ua mātūtū o latou laulaufaiva i Ie fiainu; o a’u o Ieova, ou te tali atu ia te i latou, o a’u o le Atua o Isaraelu, ou te le tuulafoa’iina i latou”. Isaia 33:15, 16; 41:17.</p>
	<p class="standard-indented">“E ui lava ina lē fua mai le mati, e leai foi ni fua i vine, e i’uvale le fua o le olive, e lē tupu mai foi ni mea e ai i le fanua, e faaumatia le lafu mamoe i le lotoā, e leai foi ni povi i le fale povi; ae peitai o ē matata’u ia te Ia e olioli lava ia Ieova ma fiafia i le Atua o lo latou faaolataga”. Sapakuka 3:17, 18.</p>
	<p class="standard-indented">“O Ieova o lou leoleo ia; o Ieova o lou paolo lea i lou itu taumatau. E le taia oe i le la i le ao, po o le masina i le po. E leoleo Ieova ia te oe i mea leaga uma lava; e leoleo mai o Ia i lou agaga”. “Auā o Ia na te lavea’iina oe i le mailei a le tulimanu, ma le faama’i e oti ai. E ufiufi ifo o Ia ia te oe i Ona apaau, e te sulufai foi i lalo o Ona apaau; e faia Lona faamaoni mau talipupuni ma mea e puipuiina ai oe. E te le mata’u i le mea mata’utia i le po, ma le ū fanafana e lele i le ao, o le faama’i e fealua’i i le pogisa, ma le mala e fano ai i le aoatea. E pa’u’ū se to’aafe i ou tafatafa ma le mano i lou itu taumatau; ae le tāitai ane ia te oe. Na ona vaai i ai o ou mata, e te iloa atu foi le taui o e amioleaga. Auā o oe, Ieova e, o lo’u malu oe. Na e faia Le Silisili Ese ma mea e te nofo ai; e le oo ia te oe se mea leaga, e lē tāitai ane foi se mala i lou fale ie”. Salamo 121:5-7; 91:3-10.</p>
	<p class="standard-indented">Ae ui i lea, o le a foliga mai i le vaai faaletagata o le a faai’uina i le oti le molimau a le fanau a le Atua, e pei ona faia e le au maturo na muamua ia i latou. Ua oo ifo foi lea lava manatu e tasi i le fanau a le Atua. O se taimi lea o le tiga mata’utia ma le puapuaga. O le a latou valaau atu i le Atua i le ao ma le po ina ia lavea’i mai ia i latou. O le a fe’ei fiafia le au amioleaga ma fai mai: “O fea nei la lo outou faatuatua? O le a le mea ua lē lavea’ia ai outou e lo outou Atua pe afai lava e moni o outou o Lana fanau?” O le taimi lea na manatua ai e le au faamaoni Iesu a’o tautau o Ia i luga o le satauro a’o ula ma faatauemu le au ositaulaga ma le au faipule <span type="pagebreak" id="calibre_link-577" title="526" class="pagebreak">[526]</span> ma fai ane: “Na Ia faaolaina isi tagata ae le mafaia e Ia ona faaola ia te Ia lava. Afai o Ia o le Tupu o Isaraelu, ia alu ifo nei loa o Ia nai le satauro, ona tatou talitonu ai lea ia te Ia”. Mataio 27:42. Ua fagatua i latou uma ma le Atua e pei ona faia e Iakopo. Ua faailoa mai i o latou foliga le mamafa o le avega o lo o latou tau’aveina i o latou mafaufau. E ui lava ina vaaia le mafatia i o latou foliga, sa le faavaivai ai lo latou faatauanau atu i le Atua i talosaga.</p>
	<p class="standard-indented">Ana mafai ona pupula mata o tagata i le vaaiga faalelagi, semanū ua latou vaaia agelu malolosi ua laulaututū i autafa o i latou ua faamaoni pea i le upu moni a le Atua. Ua vaavaai agelu i lo latou puapuaga, ua latou faalogo foi i a latou faatoga. O lo o latou faatali nei mo le fetalaiga mai lo latou Ta’ita’i ina ia mafai ai ona latou faavaveina ese lenei au faamaoni mai lo latou faigata. Peitai e ao ona latou onosa’i teisi pea. E ao ona inu le fanau a le Atua i le ipu, ma papatisoina i latou i le papatisoga o tofotofoga. O se mea tiga ia i latou le faatuai mai o le lavea’iga; peitai o le tali sili lenei mo a latou talosaga. A’o latou taumafai e faatalitali ma onosa’i ma faamoemoe i le Alii, o le umi o lo latou faatalitali o le a faamalosia ai lo latou faatuatua, ma tupu ai le faamoemoe ma le onosa’i - o mea nei e lei lava ona latou atina’e i le vaitaimi o lo latou olaga faaKerisiano. Ae ui i lea, o le a faapuupuuina lea vaitaimi ona o le vaai alofa i le au faamaoni. “O le ’a le faia ea e le Atua le amiotonu mo Lana au filifilia, o ē ua alalaga atu ia te Ia i le ao ma le po? ...Ou te ta’u atu, o le a faavave ona faia e Ia le mea e tusa ai mo Lana fanau”. Luka 18:7, 8. O le a manatu nisi o le a tuai ona oo mai o le i’uga; peitai o le a vave oo mai. O le a aoina le saito ma fusifusia mo le falesaito o le Atua; a’o le a fusifusia foi le titania e tafu ai le afi o le faafanoga.</p>
	<p class="standard-indented">O lo o mataala pea leoleo faalelagi i la latou galuega i autafa o le au faamaoni. Ua i ai se poloa’iga ua atofaina ai le taimi e faaoo ai le oti i le au faamaoni i poloa’iga a le Atua. Peitai o le a i ai nisi o le vaega a le fili o le a latou taumafai e faaoo le oti i le fanau a le Atua a’o lei oo mai le taimi e pei ona atofaina i le poloa’iga. Peitai e leai se tasi o ’au a le fili o le a mafai ona sopo atu i talatu o le mea ua tutū ai leoleo faalelagi. O le a faalavelave nisi o le fili a’o taumafai le fanau a le Atua e sosola ese mai aai tetele ma nuu. Peitai na pa’u’ū ma leai se aoga o auupega na sii a’e e fasiotia ai i latou. Ua faapena ona puipuia e agelu le fanau a le Atua.</p>
	<p class="standard-indented">Na faapena ona faaaogaina e le Atua agelu mo le lavea’iga o Lana fanau i augatupulaga uma. E i ai taimi ua latou faaali mai ai ua oofu i ofu pupula e pei o le malamalama o le uila; o nisi foi taimi ua latou oofu mai ai i ofu o tagata feoa’i po o tagata faatauvaa. Na faaali mai agelu i le tino o tagata, i nisi o auauna a le Atua. Na latou mālōlō i lalo o se laau i le tutonu o le la, ua pei ua vaivai. Na latou talia le faaafe a tagata ina ia mālōlō ane i o latou aiga. O nisi o i latou na fai ma ta’iala i ē ua se i le ala. Na latou faamumū foi le afi i luga o le fata faitaulaga. Na latou tālā <span type="pagebreak" id="calibre_link-578" title="527" class="pagebreak">[527]</span> faitoto’a o falepuipui ma faasa’olotoina auauna a le Atua. O ofutau faalelagi na oofu ai nisi o i latou ma latou tulei’esea le maa mai le gutu o le tuugamau o le Faaola.</p>
	<p class="standard-indented">E masani ona o mai agelu i tino o tagata i le mea e potopoto ai le au amiotonu. E faapena foi ona latou asiasi atu i mea e i ai le au amioleaga e pei o agelu na o i Sotoma. E fiafia le Atua i le alofa. O le mea lea na te taofia ai, pe tōlopōina ai foi le taimi o le faafanoga o le au amioleaga ona o lona silasila i le au faamaoni toaitiiti, ma faa’umi’umi ai le filemu o le toatele. E le iloa e le au amioleaga le tele o la latou aitalafu i le au faamaoni toaitiiti, o ē ua latou fiafia e fai i ai sauaga ma le faatauemuga.</p>
	<p class="standard-indented">E le iloa e ta’ita’i o le lalolagi le tele o taimi ua fai ai lauga a agelu i totonu o a latou fono faitulafono. Ua vā’ai i ai mata o tagata; ua faalogo taliga o tagata i a latou faatoga; ua fai e laugutu o tagata upu e tetee ai i a latou fautuaga ma tauemuina ai a latou apoapoa’iga; ua lafo foi i ai e tagata upu māsoā’ ma fai i ai faiga pa’a’ā. Ua faailoa e nei avefe’au faalelagi lo latou iloa lelei o le tala faasolopito o le lalolagi i felafolafoa’iga e fai i totonu o maota fono ma maota faamasino. Ua latou faailoa i totonu o ia maota lo latou poto ma le faautauta latou te tutū atu ai e finau mo ē ua sauāina. Ua latou faato’ilaloina fāufauga leaga ma latou taofia mea leaga semanū e faalavelave ane i le galuega a le Atua, po o le faatupu mai ai foi o le puapuaga i Lana fanau. E moni lava “e tolauapi le agelu a Ieova e si’osi’omia ai ē o matata’u ia te Ia, e lavea’i foi o Ia ia te i latou” i le ituaso o le puapuaga ma le pogisa. Salamo 34:7.</p>
	<p class="standard-indented">A’o faia fagatuaga a le au faamaoni ma le Atua ma latou tuuina atu a latou faatoga ia te Ia, ua peiseai ua toetoe lava ave’esea le ie puipui ua tu nei i lo latou va ma mea e le vaaia e mata o tagata. Ua malama mai le lagi i le tatafa mai o ata o le taeao o le aso e faavavau; ua faalogoina i o latou taliga se leo matagofie ua faapea mai: “Ia outou tūtūmau i lo outou faamaoni. Ua lalata mai le lavea’iga”. Ua saunia e Keriso se palealii o le mamalu e faavavau mo Ana fitafita ua tigaina nei i le taua. Ua Ia fetalai mai: “Faauta foi, ou te ia te outou. Aua tou te matata’u. Ua ou masani i o outou faanoanoa; na ou tau’aveina o outou tiga. Ua outou tau ma le fili ua ou manumalo ai; o lo’u igoa foi tou te manumalo a’ia’i ai.</p>
	<p class="standard-indented">E auina mai e le Faaola le fesoasoani i le taimi tonu tatou te mana’omia ai lea fesoasoani. O Ona tulaga aao ua faapaiaina ai le auala i le lagi. O mea matuitui uma e tuia ai o tatou vae, na tuia ai foi Ona aao. Soo se satauro ua valaauina i tatou ina ia tatou tau’aveina, sa Na tau’aveina foi. E faatagaina e le Atua puapuaga e oo mai ia i tatou ina ia saunia ai le loto mo le filemu. E mata’utia le tiga o le taimi o puapuaga mo le fanau a le Atua; peitai o le avanoa foi lea e tepa a’e ai le au faamaoni ta’ito’atasi i le lagi, ina ia latou iloa atu ai e ala i le faatuatua, le nuanua o le folafolaga o lo o si’osi’omia ai i latou.</p>
	<p class="standard-indented">“E foi mai ē ua togiolaina e Ieova. Latou te ulu mai foi i Siona ma le <span type="pagebreak" id="calibre_link-579" title="528" class="pagebreak">[528]</span> alaga fiafia; e faapaleina foi i latou i le olioli e faavavau. Latou te maua le olioli ma le fiafia, a ua mavae atu le faanoanoa ma le mapuitiga. O a’u, o a’u lava Le faamafanafana ia te outou; o ai ea oe e te fefe ai i le tagata e i’u i le oti? O le atalii o le tagata ua na o se mutia lava. Ua galo ea ia te oe o Ieova Le na faia oe? O le a ea le mea ua e fefe ai pea i aso uma ona o le ita o le faasauā? O fea nei o i ai le aasa o le tagata faasauā? Ua toeitiiti ona faasa’olotoina lea o ē ua saisaitia i falepuipui. Latou te le oti foi i ana o falepuipui ua tuuina i ai i latou. E foa’iina mai foi e le Atua a latou mea’ai. Auā o a’u o Ieova lou Atua o Le e laolao ai le sami pe a ū mai ona peau; o Ieova o ’au o Lona suafa lea. Ua ou tuuina atu a’u upu i lou gutu, ua ou ufiufi foi ia te oe i le paolo o lo’u aao”. Isaia 51:11-16.</p>
	<p class="standard-indented">A’o silasila mai le Atua i le faasologa mai o augatupulaga uma o le lalolagi, sa taula’i Ona fofoga i le vaitaimi o puapuaga o Ona tagata, le taimi e tutū faatasi ai malo o le lalolagi ina ia faa’umatia i latou. O le a faamata’uina i latou i le oti. Peitai o le Atua, o Le na vaeluaina le Sami Ulaula mo Isaraelu, o le Atua lava lea o le a faaiioa mai Lona mana mo lo latou lavea’iga. “E fai foi i latou Ma’u oloa tāua, ua fetalai mai ai Ieova o ’au i le aso ua ou tofia. Ou te alofa foi ia te i latou, e pei ona alofa o le tagata i lona atalii ua auauna ia te ia”. Malaki 3:17. Afai e faa’umatia le ola o le fanau a le Atua i le taimi lenei, o le a le avea lo latou toto masaa o se fatu ua lūlūina e maua mai ai se seleselega e pei o le toto o le au maturo. O le a le avea lo latou faamaoni o se molimau e liliu ai nisi i le upu moni, auā ua teena faafia e le loto ma’a’a o le au amioleaga le galuega o le alofa tunoa o le Atua, se’ia oo ina tuua ai loa i latou e le Agaga o le Atua. A tuuina nei le au amiotonu i lima o o latou fili, o se manumalo lava lea o le alii o le pouliuli. Fai mai le faisalamo: “Auā Na te faalafi ia te a’u i le mealilo i Lona fale apitaga i le aso vale. Na te natia foi a’u i le mealilo i Lona falefetafa’i”. Salamo 27:5. Ua fetalai mai Keriso: “Inā o mai ia, lo’u nuu e, inā ulu atu ia i o outou afeafe, ma pupuni o outou faitoto’a. Ia outou lalafi mo sina taimi puupuu, se’ia mavae atu le to’asa. Auā faauta, o lo o afio mai Ieova ai le mea o afio ai o Ia, ina ia faasalaina ē o nonofo i le lalolagi ona o a latou amioleaga”. Isaia 26:20, 21. E matagofie ma mamalu le lavea’iga o i latou na faatalitali ma le onosa’i mo Lona afio mai, i latou ua tusia o latou igoa i le tusi o le ola. <span type="pagebreak" id="calibre_link-580" title="529" class="pagebreak">[529]</span> </p>
</div>
</div>


<div class="calibre1" id="calibre_link-43">
<div class="chapter" id="calibre_link-661">
	<h2 class="chapterhead">Mataupu 40&mdash;Ua Lavea’iina Tagata O Le Atua</h2>
	<p class="standard-indented">Eave’esea loa le puipuiga faaletulafono mai ia i latou o ē o lo o faamaoni i poloa’iga uma a le Atua, ona amata loa lea o faagaioiga mo lo latou faaumatiaga i atunuu eseese. A’o tau lalata mai le taimi ua atofaina e faaoo ai le oti i nei tagata e tusa ai ma le poloa’iga, o le a au faatasi loa tagata e faia ni fuafuaga faalilolilo ina ia matuā faa’umatiaina ai nei tagata ua latou inosia. O le a fuafuaina se po e tasi ia iloga ona matuā osofa’ia ai o i latou, ina ia lē toe faalogoina ai e faavavau o latou leo.</p>
	<p class="standard-indented">O lo o faatoga atu pea le fanau a le Atua mo Lana puipuiga. O nisi o i latou o lo o i ana o falepuipui, o nisi foi ua lalafi i nofoaga tuufua i le vaomatua ma atumauga. Ua i ai i lea taimi i soo se itu o le atunuu ni vaega’au o loo una’iina e au a agelu leaga, auā le sauni atu mo le galuega tele o le faafanoga. O le taimi lenei, i le ituaso o le faatumutumuga o le leaga, o le a tula’i mai ai le Atua o Isaraelu mo le lavea’iga o Lana fanau filifilia. Ua fetalai mai le Alii: “Tou te pepese foi e pei ona fai i le po o le tausamiga paia; tou te olioli foi e pei o ēu a o atu i le mauga o Ieova, o le Papa o Isaraelu. E faia foi e Ieova ina ia faalogo mai le lalolagi uma i lona si’ufofoga silisili, ma latou vā’ai i le oo mai o lona aao i le taimi o Lona to’asa. O le a vaaia le mu o le afi tele, o le lolo, ma le afā, ma le uato’a”. Isaia 30:29, 30.</p>
	<p class="standard-indented">Ua alalaga tagata amioleaga i lo latou agaga manumalo ma le faatauemu a’o latou sauni e osofa’ia le fanau a le Atua. Peitai, faauta, o le taimi lava lea na oo mai ai i luga o le lalolagi se pogisa mafiafia, e sili atu i lo le pouliuli o le po. Ua vaaia le nuanua i le lapotopoto o le lagi, ua susulu mai ma le mamalu mai le nofoalii o le Atua, ma e foliga mai ua li’oina ai faapotopotoga laiti o ē o lo o faia a latou talosaga i le Atua. Ua faafuase’i nei ona taofia le motu o tagata na lilivau i lo latou ita. Ua mou atu la latou alaga faatauemu. Ua latou lē amana’ia nei le au faamaoni na latou fia fasioti i ai. O lo latou mata’u tele ua latou pulatoa atu ai nei i le faailoga o le feagaiga a le Atua, ma ua latou manana’o nei ina ia ufitia i latou mai le malosi o Lona pupula.</p>
	<p class="standard-indented">Ua faalogoina e tagata o le Atua i lea taimi se si’ufofoga mālie ma le <span type="pagebreak" id="calibre_link-581" title="530" class="pagebreak">[530]</span> manino ua faapea mai, “Tepa a’e i luga”. Ua latou tetepa a’e i le lagi, ona latou vaaia ai lea o le nuanua o le folafolaga. Ua mavae atu le ao uliuli ma le pogisa lea sa ufitia ai le vanimonimo, ma ua latou pulatoa atu i le lagi faapei o Setefano. Na latou vaaia le mamalu o le Atua, atoa ma le Atalii o le tagata o lo o i Lona nofoalii. Ua latou vaaia i Ona foliga faalelagi faailoga o Lona faalumaina, ma ua latou faalogoina mai Ona laufofoga le olega ua tuuina atu i luma o Lona Tama atoa ma agelu paia, ua faapea atu, “O lo’u loto lenei ia te i latou ua e foaiina mai ia te au, ina ia latou faatasi ma a’u i le mea ou te i ai”. Ioane 17:24. Ua toe faalogoina foi le si’ufofoga mālie ma le mamalu ua faapea mai: “Ua o mai! Ua o mai i latou! E paia, e mamā, ma ua le pōnā. Ua latou tausia le upu a Lo’u onosai; o lea foi latou te savavali ai faatasi ma agelu”. Ona alu a’e ai lea o le alaga manumalo a i latou o ē sa taofi mau i lo latou faatuatua.</p>
	<p class="standard-indented">O le valuapo o le a faaali mai ai e le Atua Lona mana mo le lavea’iga o Ona tagata. Ua mu toto’a le susulu mai o le la. O le a taalise ona tutupu mai o faailoga ma mea ofoofogia. Ua vā’ai atu le au amioleaga ma le mata’u ma le maofa tele; peitai o lo o tepa a’e ma le olioli le au amiotonu i faailoga o le lavea’iga o i latou. O mea uma o le foafoaga ua foliga mai ua suia lo latou ala. Ua le toe tatafe vaitafe. Ua o a’e ao pogisa ma le faamālumalu ma ua feto’ai solo le tasi ma le isi. Ua vaaia i totonugalemu o le lagi faamālumalu se avanoa manino, o lona mamalu e le mafai ona faamatalaina. O inā ua sau ai le si’ufofoga o le Atua e pei o le taalili o vai e tele ua faapea mai: “Ua mae’a”. Faaaliga 16:17.</p>
	<p class="standard-indented">O lena si’ufofoga ua lūlūina ai le lagi ma le lalolagi. Ua i ai foi le mafui’e tele, “e le faapea ona tele se mafui’e ...talu ona i ai tagata i le lalolagi”. Faaaliga 16:18. O le lagi ua foliga mai ua tatala e pei o se tusi ma toe tapunia, ma toe tatala ma toe tapunia. Ua peisea’i ua fe’emo mai ai le pupula o le nofoalii o le Atua. O atumauga ua lūlūina e pei o se ū i le matagi, a’o papa ua mavaevae ma faata’ape’apeina solo. Ua i ai foi le gogolo e pei o se afā ua fotua’i mai. O le sami foi ua matuā sōusou na’ua. Ua faalogoina foi le i’i o le afā tele faapei o le leo o temoni i le galuega o le faafanoga. O le fogaeleele atoa ua fegaioia’i e pei o le fafati mai o galu o le sami. O ona laufanua ua mavaevae. O ona faavae foi ua foliga mai ua matuā lepetia uma lava. Ua gogoto ifo atumauga latou. O motu sa ainā ua le toe vaaia. O aai ma taulaga sa faapei o Sotoma i le amioleaga ua lilofia nei i le moana sausau. Ua manatua Papelonia le aai tele i luma o Ieova, “ina ia tuuina atu ia te ia o le ipu o le uaina o lona toasa mamafa”. E tusa ma le selau pauna le mamafa o matāua ta’itasi o le uato’a ua pa’u’u ifo nei mai le lagi ma faia ai la latou galuega o le faafanoga. Faaaliga 16:19, 21. O aai tetele o le lalolagi ua olopalaina lava. O maota mamalu sa faaaluina ai e alii sili o le lalolagi lo latou tamao’aiga ina ia maua ai lo latou lava viiga ua matuā olopalaina lava ma faatafunaina i o latou luma. O pa ma faitotoa o falepuipui ua lepetia i lalo, a’o tagata o le Atua, o ē sa saisaitia <span type="pagebreak" id="calibre_link-582" title="531" class="pagebreak">[531]</span> ai i inā ona o lo latou faatuatua, ua faasa’olotoina nei.</p>
	<p class="standard-indented">Ua avanoa foi tuugamau, ma “E toatele ē na momoe i le efuefu o le eleele ua latou ala mai, o isi i le ola e faavavau, a’o isi i le faalumaina ma le inosia e faavavau”. Tanielu 12:2. O i latou uma o ē na oti i le faatuatua i le feau a lona tolu o agelu o le a ala mai i latou mai le tuugamau ua faamamaluina. Ua latou faalogo atu i le feagaiga o le filemu a le Atua ma i latou o ē sa tausi i Lana tulafono. “Atoa ma e na tū’ia o ia” (Faaaliga 1:7), i latou o ē na faatauemu ma faatiga i le Keriso i Ona puapuaga, atoa ma i latou o ē sa sili ona tetee i Lana upu moni atoa ma Ona tagata, e faatutūina a’e i latou se’ia vā’ai atu ia te Ia i Lona mamalu, se’ia latou vā’ai foi i le mamalu tele ua faae’eina i luga o le au faamaoni ma ē usiusitai.</p>
	<p class="standard-indented">O lo o ufitia pea le lagi i ao mafiafia; peitai o le a vaaia i lea taimi ma lea taimi le susulu mai o le la ua peisea’i o fofoga tauimasui o Ieova. Ua mata’utia le fe’emo mai o,uila ua peisea’i o ni afimumū ua li’o ai le lalolagi. A’o taalili mai pea le pa o faititili taufaamata’u, ua faalogoina foi ni leo e ese ma le mata’utia ua ta’u mai ai le i’uga o ē amioleaga. E lei malamalama uma i ai le toatele i nei upu ua ta’u mai, peitai ua matuā manino lelei i ai le au a’oa’o taufaasese. O ē e lei leva nei lava ona latou upuvale ma taufāifai, ma maoa’e lo latou faasauā i ē tausi poloa’iga a le Atua, ua lofitūina nei i latou ma faagateteina i le fefe ma le mata’u tele. Ua sili a’e i le taalili o faititili le leotele o la latou uiō. Ua ioe ma ta’utino atu nei temoni i le silisili ese o Keriso, ma ua latou tetemu i Ona luma, a’o ē <span type="pagebreak" id="calibre_link-583" title="532" class="pagebreak">[532]</span> amioleaga ua ’ai’oi atu nei mo le alofa tunoa, ma faapa’u’ū fāō i le matata’u tele.</p>
	<p class="standard-indented">Fai mai perofeta anamua a’o latou vaaia le aso tele o le Atua i le faaaliga paia: “Inā uiō ia, auā ua latalata le aso o Ieova, e oo mai pei o se malaia mai Le Ona le malosi uma lava”. Isaia 13:6. “Alu ia i totonu o le papa, inā lafi ia i le eleele, ona o le mata’utia o Ieova ma Lona mamalu silisili. E faamaulaloina mata faasiasia o tagata nuu; e faamaulaloina foi le faamaualuga o alii, na o Ieova lava e viia i lea aso. Auā o le aso o Ieova o au, e oo atu lea i e faasiasia ma e faamaualuga uma lava, atoa foi ma e o faafefeteina uma; ona faamaulaloina ai lea. ... O lea aso e lafoa’i atu ai e tagata a latou tupua ario ma a latou tupua auro, na latou faia mo i latou e ifo i ai, e lafoa’iina lava i afora ma pe’a. Latou te o atu foi i mavaevae o papa, atoa ma va i papa, ona o le mata’utia o Ieova ma lona mamalu silisili, pe a tula’i mai o Ia e lūlūina le laueleele”. Isaia 2:10-12, 20, 21.</p>
	<p class="standard-indented">E i ai se avanoa i totonu o ao ua susulu mai ai se fetu ua sautuafa lona pupula. O lea fetu ua vaaia ai e le au faamaoni lo latou faamoemoe ma lo latou olioli; peitai o lea fetu ua vaaia ai ma le mata’u e le au amioleaga le to’asa o le Atua. O e na latou tuuina atu i latou uma mo Keriso ua saogalemu nei i latou, ua natia i le mealilo o le malu o le Alii. Ua tofotofoina i latou, ma ua faaalia ai i luma o le lalolagi ma ē tauemu lo latou tūtūmau ma le faamaoni i Lē na maliu mo i latou. O se fesuia’iga ofoofogia ua oo nei ia i latou o ē na taofimau i lo latou faamaoni tusa lava po o le oti. Ua faafuase’i ona lavea’iina o i latou mai le sauā mata’utia o ē ua liua e pei o temoni. O o latou foliga sesega na vaaia ai le atuatuvale ma le popole, ua pupula mai nei i le maofa ma le faatuatua, ma le alofa. O o latou leo ua alu a’e ai le pese o le manumalo: “O le Atua o lo tatou malu Ia ma lo tatou malosi; e fai o Ia ma fesoasoani silisili i puapuaga. O le mea lea tatou te lē fefefe ai, pe a faaliliuina le lalolagi, ma lūlūina mauga i totonu o le sami; pe a taalili ma sousou ona suasami, ma faagateteina ai mauga i lona maualuga”. Salamo 46:1-3.</p>
	<p class="standard-indented">A’o alu a’e i luma o le Atua nei upu o le faatuatua paia, ua matafi ese atu ao ae vaaia le mamalu lē mafaamatalaina o le lagi ua si’osi’omia e le vanimonimo pogisa taufaamata’u. Ua susulu mai nei le mamalu o le aai faalelagi mai ona faitotoa ua talaia. Ona iloa ai lea i le lagi o le aao o loo taofia papamaa e lua. Fai mai le perofeta: “E faailoa mai e le lagi lana amiotonu; auā o le Atua o Ia lava le faamasino”. Salamo 50:6. Ua faaalia mai nei i le lalolagi le tapulaa o le faamasinoga - o le tulafono paia lea na tuuina mai Sinai e avea ma ta’iala o le olaga. Ua tatalaina e le aao papamaa, ma ua vaaia ai Tulafono e sufulu peisea’i ua tusia i se peni afi. E matuā manino ona upu, e mafai e tagata uma ona faitau i ai. Ua fagua mafaufau o tagata, ua matafi ese atu i mafaufau o le lalolagi le pogisa o talitonuga ma aoaoga sese, ina ia vā’ai i latou uma o lo o nonofo i le lalolagi, i poloa’iga e sufulu a le Atua. O ia afioga mamalu e pupuu, a ua <span type="pagebreak" id="calibre_link-584" title="533" class="pagebreak">[533]</span> aofia ai faagaioiga uma, atoa ma mafaufauga uma.</p>
	<p class="standard-indented">E le mafai ona faamatalaina le tetemū ma le leai o se toe faamoemoe o ē sa solipalaina poloa’iga paia a le Atua. Na tuuina atu e le Atua Lana tulafono ina ia mafai e i latou ona faatusatusa i ai a latou amio ma latou iloa ai lo latou sese a’o i ai le avanoa latou te salamo ma toe fuata’iina ai; peitai o lo latou naunau i viiga mai le lalolagi na latou tuulafoa’ia ai ia tulafono, ma ua latou a’oa’o atu foi i isi latou te soli i ai. Na latou taumafai e una’i le fanau a le Atua ia soli i Lona sapati. A’o lenei ua faasalaina i latou e le tulafono sa latou ita ma tetee i ai. Ua latou iloa nei ma le mata’u ua leai so latou ’alofaga.</p>
	<p class="standard-indented">O fili o le tulafono a le Atua, e afua mai lava i faifeau se’ia oo ifo i le aupito itiiti o i latou, ua latou maua nei se malamalama’aga fou o le upu moni ma lo latou tiute. Peitai ua fai si tuai. Ua leai se aogā o le toe iloa nei o le Sapati o le poloa’iga e fa, o le faamaufaailoga lea a le Atua soifua. Ua tuai tele foi ona latou iloa o le uiga moni o lo latou sapati sese, atoa ma le faavae oneone na latou taumafai e atina’e ai lea sapati. Ua latou iloa lo latou siitaua i le Atua. A’o ta’ita’ia e le aufailotu agaga i le malaia, sa latou fai atu i tagata o lo o latou ta’ita’ia i latou i faitotoa o Parataiso. Faato’ā iloa lava i le aso faamasino le tāua tele o tiute fai o ē sa tutū i tofi paia, atoa ma le mata’utia o fua o lo latou le faamaoni. Ua na o le lagi lava o le a tatou mafai ai ona fuafuaina ma le tonu le tāua o se agaga e tasi ua fano. E matuā mata’utia le i’uga o le a oo i le o le a fetalai i ai le Atua: “Alu ese atu ia oe le auauna leaga”.</p>
	<p class="standard-indented">Ua faalogoina foi mai le lagi le si’ufofoga o le Atua ua faaalia mai ai le aso ma le ituaso o le afio mai o Iesu, atoa foi ma le tuuina mai o le feagaiga e faavavau i Ona tagata. E faapei o le pa mai o le faititili tele le taalili atu o Ana Afioga i le lalolagi uma. Ua tutū nei ma faalogo le Isaraelu a le Atua, ma ua pulato’a a’e i le lagi o latou mata. O o latou foliga ua susulu i Lona mamalu, ma ua pupula e pei o fofoga o Mose ina ua alu ifo o ia nai Sinai. Ua le mafai e le au amioleaga ona vā’ai atu ia te i latou. A’o tuuina mai le faamanuiaga i luga o le au faamaoni, o ē na usitai i le Atua i le tausiga o Lona Sapati paia, ua faalogoina loa le alaga tele o le manumalo.</p>
	<p class="standard-indented">E le pine ae vaaia loa i le itu i sasa’e le ao itiiti uliuli, e tusa o le ’afa o le alofilima o le tagata lona tele. O le ao lea o lo o si’omia ai le Faaola, ae na foliga mamao atu o se ao uliuli. Ua iloa e le fanau a le Atua o lenei ao o le faailoga lava lea o le Atalii o le tagata. Ua latou tulimata’i atu i ai ma le faalologo a’o aga’i mai pea le ao i le lalolagi, ma atili ai lona pupula ma lona mamalu, seia oo ina avea o se ao sinasina tele, o ona lalo ua uiga ese e pei o le afi ua mu saesae, ma ona luga o le nuanua o le feagaiga. Ua afio mai Iesu o se ta’ita’i’au manumalo. Ua le o Ia nei o se “Tagata Faanoanoa”, e inu i le ipu oona o le faalumaina atoa ma le mapuitiga; ua afio mai nei o Ia o Lē ua manumalo i le lagi ma le lalolagi, e faamasino i ē <span type="pagebreak" id="calibre_link-585" title="534" class="pagebreak">[534]</span> ola atoa ma ē ua oti. “O le Faamaoni ma le Moni, o le amiotonu foi na te faamasino ai ma tau ai le taua. ... O ’au foi o i le lagi ua mulimuli atu ia te ia”. Faaaliga 19:11-14. E le mafaitaulia le numera o agelu paia ua latou faafeaoina mai o Ia a’o latou alalaga mai i viiga faalelagi. Ua foliga mai ua faatumulia le vanimonimo i tino fepulafi “e afe ni afe, ma mano ni mano.” E leai se peni a tagata e mafai ona faamatalaina ai lea vaaiga, e leai foi se tasi e mafai e lona mafaufau ona malamalama i lea mamalu”. Sa ufitia le lagi i Lona pupula, o lona viiga foi sa tumu ai le lalolagi. O le pupula foi sa faapei o le la”. Sapakuka 3:3, 4. A’o tauau ina latalata mai pea le ao, ua vaaia e tagata uma le Perenise o le ola. Ua lē o le pale tuitui ua faaleagaina ai Lona ao paia, ae peitai o le pale pupula o le mamalu ua faae’eina i luga o Lona ao paia. O ona fofoga ua susulu i le pupula matagofie e sili i lo le pupula o le la ua mu toto’a. “Ua ia te Ia foi le suafa ua tusia i Lona ofu ma Lona vae, O le Tupu o tupu ma le Alii o alii” Faaaliga 19:16.</p>
	<p class="standard-indented">“O mata uma foi ua liua, ua matamatavale lava i luma o Ona fofoga”; ma ua oo ifo nei i ē na teena le alofa tunoa o le Atua le mata’u tele ona ua leai so latou toe faamoemoe e faavavau. “Ua faavaivaia le loto, ua gatete tulivae ...o latou mata uma foi ua matamatavale”. Ieremia 30:6; Nauma 2:10. Ua alalaga foi le au amiotonu ma faapea atu: “O ai se mafai ona tu atu?” Ua taofia le pese a agelu, ma e mata’utia le lologo na oo ifo i mea uma i lea vaitaimi. Ua faalogoina loa le si’ufofoga o Iesu ua fetalai mai: “O lo’u nei alofa tunoa e lava lea mo outou”. Ua faafiafiaina le au amiotonu, ma ua faatumulia loto uma i le olioli. Ua toe amatalia pesega a agelu i se leo maoa’e i lona matagofie a’o latou aga’i mai pea i le lalolagi.</p>
	<p class="standard-indented">Ua afio mai le Tupu o tupu i luga o le ao ua si’osi’omia i le afi mumū. O le lagi foi ua mavae atu e pei o se tusi ua taai, ua faagateteina foi le lalolagi i Ona luma, o mauga foi ma motu ua leiloa i le mea sa i ai. “O lo o afio mai lo tatou Atua, ua le tuua lona si’ufofoga; ua maamaai le afi i Ona luma; o loo si’osi’omia foi o ia i le afā tele lava. E valaau Ia i le lagi i luga, atoa foi ma le lalolagi, i le faamasinoina o Lona nuu”. Salamo 50:3, 4.</p>
	<p class="standard-indented">“O tupu foi o le lalolagi, ma alii sili, ma ē tamao’aiga, ma ta’ita’i o au e ta’ito’aafe, ma e ua malolosi, ma pologa uma, atoa ma tama a le eleele uma ua latou lalafi i ana ma papa o mauga; ua latou fai atu foi i mauga ma papa: Mafuli mai ia ia te i matou, ma tanumia i matou ai le silafaga a Le ti’eti’e i le nofoalii, ma le to’asa o le Tamai Mamoe; auā ua oo mai le aso tele o Lona to’asa, o ai foi se na te mafaia ona tu atu?” Faaaliga 6:15- 17.</p>
	<p class="standard-indented">Ua mavae atu le tauemu ma le faaulaula. Ua faalologo laugutu faa’ole’ole. Ua le toe pa’ō se auupega, ua le toe lagona se vāvāō ma le taalili o le taua, atoa ma ofu ua lilofia i le toto (Isaia 9:5). Ua leai nei se mea e faalogoina, ua na o le tatalo ma le leo o le tagi auē. O laugutu sa taufāifai ua tagitu’i nei ma faapea mai: “Ua oo mai le aso tele o Lona <span type="pagebreak" id="calibre_link-586" title="535" class="pagebreak">[535]</span> to’asa; o ai foi se mafai ona tu atu?” O le a ole atu le au amioleaga ina ia tanumia i latou i lalo o papa o mauga e sili lea i lo le vaai atu i fofoga o Le sa latou tauemu i ai ma teena.</p>
	<p class="standard-indented">Ua latou masani lelei ma le si’ufofoga lea ua faalogoina nei, le si’ufofoga lea ua ulu atu nei i taliga o ē ua oti. Ua faafia ea ona latou faalogoina o lena leo manino ma le mālū sa valaau ia te i latou ia salamō. Ua faafia ea ona faalogoina o lea leo i olega naunauta’i a se uō, se uso, se Faaola. Ua leai se mea ua sili ona lagonaina ai le nofosala o ē na te’ena Lona alofa tunoa, nai lo le si’ufofoga lea ua leva ona ole mai, “Liliu ia outou, inā outou liliu’ese ia i o outou ala leaga, auā pe se a le mea tou te fia oti ai?” Esekielu 33:11. Ma’imau pe ana o se leo o se tasi latou te lē masani ai! Ua fetalai Iesu, “Na ou valaau, ae lei mafafai outou; na ou faaloaloa lo’u lima, ae leai se na faalogo mai; na outou te’ena la’u pule uma lava, ma outou le mafafai i la’u a’oa’iga”. Faataoto 1:24, 25. Ua fagua e lea si’ufofoga ni mafaufauga ua latou lē fia manatunatu nei i ai - o lapata’iga sa faatauemu i ai, o olega sa te’ena, ma avanoa sa lē manatu mamafa i ai.</p>
	<p class="standard-indented">Ua i ai i latou o ē sa tauemu ia Keriso i Ona puapuaga. Ua manino le oo ifo i o latou mafaufau o afioga a Le sa puapuagatia, i le taimi na Ia tali atu ai i le faitaulaga sili e faapea: “E mulimuli ane ona outou iloa ai lea o le Atalii o le tagata ua nofo i le itu taumatau o Le e Ona le mana, e sau foi o Ia i ao o le lagi”. Mataio 26:64. Ua latou vaaia nei o Ia i Lona mamalu, ma o le a latou vaaia foi o Ia ua nofo i le itu taumatau o Le Ona le malosi uma lava.</p>
	<p class="standard-indented">Ua lē magagana nei i latou o ē sa tauemu i Lana faaaliga o Ia o le Alo o le Atua. Ua i ai foi Herota lea sa faatauemu i Lona tofi mamalu faatupu, ma sa ia faatonuina ai fitafita lē migao e faapale ia Keriso i le pale o tauemuga. Ua i ai foi le au lepopoi ia na latou faa’ofu ia te Ia i le ofu pauli, ma faae’e i Lona ao paia le pale tuitui, ma tuuina atu i Lona aao le tootoo o le faatauemu, ma ifoifo atu i Ona luma i ni uiga faatauemu ma le lē migao. O ē foi sa fepō ma feanu i le Perenise o le ola ua liliu ese nei o latou mata mai le sisila a Ona fofoga. Ua latou fia sosola ese mai le malosi o Lona mamalu. O i latou foi na tutu’ia Ona aao i fao, atoa ma le fitafita o lē na tutui Lona itu i le tao, ua latou vā’ai atu nei ma le mata’u ma le fefe tele i tulaga-manu’a na latou faia.</p>
	<p class="standard-indented">Ua manatua nei ma le manino lelei e le au ositaulaga ma le au faipule mea uma sa tutupu i Kalevario. Ua latou manatua nei ma le mata’u tele le taimi sa lialia’i ai o latou ulu i le faamaualuga faasatani ma latou fai ane ai: “Na Ia faaolaina isi tagata, ae lē mafaia e ia ona faaola ia te Ia lava. Afai o Ia o le Tupu o Isaraelu, ia alu ifo nei o Ia nai le satauro, ona tatou talitonu ai lea ia te Ia. Na faatuatua o Ia i le Atua, ia valaau nei o Ia i le Atua e laveai mai ia te Ia pe afai e fiafia i ai le Atua”. Mataio 27:42, 43.</p>
	<p class="standard-indented">O le a latou manatua nei ma le matuā manino lelei le faata’oto a le <span type="pagebreak" id="calibre_link-587" title="536" class="pagebreak">[536]</span> Faaola i auauna o ē na mumusu e avatu i lo latou alii le fua o lana tovine. Na latou sasa foi i ana auauna ma fasiotia lona atalii. Ua latou manatua foi upu na latou fai atu ai: “O le a matuā faa’umatia lava e le alii e ona le tovine nā tagata amioleaga”. O le agasala ma le faasalaga o na tagata le faamaoni, ua iloa lelei ai e le au ositaulaga ma toea’iina a latou lava mea na fai, atoa ma le tonu o lo latou faasalaga. Ua alu a’e nei le alaga o lo latou ōi. E mata’utia le ōi a i latou ua leai so latou faamoemoe. Ua latou uiō atu, “O Ia o le Alo o le Atua! O Ia lava o le Mesia moni!” Ua sili a’e le leotele o lenei uiō nai le taimi na latou fe’ei ai i ala tetele o Ierusalema ma faapea atu, “Faasatauro ia te Ia! Faasatauro ia te Ia!” Ua latou fia sosola ese nei mai le silafaga a le Tupu o tupu. Ua i’uvale a latou sa’iliga ina ia maua so latou lafitaga i ana tetele ua faamamaga mai nei i le eleele talu ona lūlūina i le mafui’e.</p>
	<p class="standard-indented">E i ai lava taimi e lāgāina ai le loto fuatiaifo i olaga o i latou uma o ē teena le upu moni, pe a faamanatu mai e le mafaufau se olaga faa’ole’ole, se olaga e mafatia ai le loto; peitai e le aogā ona e le o se salamō moni lea lagona. Ae pe faapefea ona faatusatusa atu o nei lagona i le salamō o lena aso “pe a oo mai lo outou fefe pei se afā, pe a oo mai foi lo outou malaia pei se asiosio!” Faataoto 1:27. O ē sa fia faaumatia ia Keriso atoa ma Ona tagata faamaoni ua latou molimauina nei le mamalu ua faaeeina atu ia i latou. A’o latou matata’u ma tetemū, sa latou faalogoina leo o le aupaia i le alaga o le olioli ua faapea mai: “Faauta, o lo tatou Atua lenei, sa tatou faatalitali ia te ia, ua ia faaolaina foi i tatou”. Isaia 25:9.</p>
	<p class="standard-indented">A’o lūlūina pea le lalolagi, a’o emo uila ma taalili faititili, sa faalogoina le si’ufofoga o le Alo o le Atua ua valaau i le aupaia na momoe. Ua Ia silasila atu i tuugamau o le au amiotonu, ona sisii a’e lea o Ona aao i le lagi ma Ia valaau: “Ala mai ia, ala mai ia, ala mai, outou o ē o momoe i le efuefu o le eleele, inā ala mai ia!” O le a faalogoina lea si’ufofoga e ē ua oti i tulu’iga uma o le lalolagi, ma o ē faalogo i lea si’ufofoga o le a ala mai i latou. O le a vaaia ma faalogoina i le lalolagi atoa le toe tutu mai o le au amiotonu e matuā toatele na’ua mai atunuu uma, ma itu’aiga, ma gagana, atoa ma nuu. Ua latou o mai mai le falepuipui o le tuugamau, ua oofu i le mamalu o le ola e faavavau, ma ua latou alalaga mai, “Le oti e, o fea o i ai lou tui? Le tuugamau e, o fea o i ai lou manumalo?” 1 Korinito 15:55. O le au amiotonu o lo o ola, ma le au paia na faatutūina mai ua au faatasi nei o latou leo i le alaga fiafia o le manumalo.</p>
	<p class="standard-indented">O le a o mai i latou uma mai o latou tuugamau i le tino faapei lava ona latou ulu atu ai i ai. E mamalu ma tino ese le tu mai o Atamu i le toatele o ē ua faatutūina mai. O lona maualuga e itiiti ifo teisi nai lo le Alo o le Atua. E tele na’ua se ese’esega o le maualuga o Atamu ma tagata o augatupulaga uma na mulimuli mai ia te ia; ua faailoa mai ai le tulaga pa’ū maulalo tele o le aiga tagata. Ae ui i lea e tutu mai uma le au amiotonu i le malosi faafouina ma le tino talavou e faavavau. Na <span type="pagebreak" id="calibre_link-588" title="537" class="pagebreak">[537]</span> foafoaina le tagata i le amataga ia foliga i le Atua, ia le gata i le amio, ae faapea foi i ona foliga faaletino. Toetoe lava talepeina atoatoa e le agasala foliga o le Atua i le tagata; peitai na afio mai Keriso Na te toe faafouina le mea ua lepetia e le agasala. O le a Na liua o tatou tino leaga ina ia toe foliga i Lona tino matagofie. O le tino oti ma le i’uvale, le tino na faamātagāina e le agasala, ua faafouina nei, ua atoatoa ma matagofie, e le toe oti lava. O ila uma foi ma pona ma vaega lē atoatoa ua tuua i le tuugamau. Ua toe faatagaina nei le tagata i le laau o le ola, ma o le a tutupu a’e le au faaolaina se’ia oo ina latou ausia le tulaga na i ai le fanau a tagata i le amataga. O le a ave’esea mea uma na faamanatu mai ai le mala o le agasala, ae tutū mai ai le au faamaoni i le “matagofie o le Alii lo tatou Atua”, i le mafaufau, i le tino atoa ma le agaga, e faaalia ai le foliga atoatoa o lo latou Alii. E, le ofoofogia o le faaolataga! Ua leva ona laugaina, ua leva foi ona faamoemoe i ai, sa mafaufau pea foi i ai ma le naunauta’i, ae lei atoatoa lava ona malamalama i ai.</p>
	<p class="standard-indented">E faafuase’i lava ona liua o le au amiotonu o lo o ola, e pei o le emo o le mata. Ua liua i latou i le tino faalelagi i le si’ufofoga o le Atua, ma ua aveina a’e nei i latou faatasi ma ē na faatutūina mai tuugamau, ina ia fetaia’i ma lo latou Alii i le vanimonimo. “E aauina atu foi e ia o ana agelu...latou te faapotopoto...i ē ua filifilia e ia mai matamatagi e fa, e amata i le tasi tulu’iga o le lagi e oo atu i le tasi tulu’iga”. Ua sapaia e agelu paia le fanau laiti ma tuuina atu i lima o o latou tinā. O uō ua leva ona māvae i le oti ua faatasia nei e le toe tete’a e faavavau, ma ua latou pepese nei i le olioli a’o latou o a’e faatasi i le Aai o le Atua.</p>
	<p class="standard-indented">Ua i ai apaau i itu taitasi o le kariota pei se ao; ua i ai foi i le kariota ni uili o i ai le ola; ma a’o alu a’e i le lagi le kariota, sa alalaga uili ma faapea mai, “E Paia”; ua alalaga foi apaau a’o latou gaioi ma ua faapea mai, “E Paia”; o agelu foi ua alalaga, “E Paia, e paia, e paia, le Alii le Atua e Ona le malosi uma lava”. O le au faaolaina foi ua alalaga, “Aleluia!” a’o faapea ona alu a’e o le kariota aga’i atu i le Ierusalema Fou.</p>
	<p class="standard-indented">A’o lei ulu atu i latou i le aai a le Atua, ua tuuina atu e le Faaola i ē na mulimuli ia te Ia o faailoga o le manumalo, ma faae’eina atu ia i latou faailoga mamalu o lo latou tulaga faatupu. Ua faatulagaina agelu atoa ma le aupaia i se faatāfafā e si’omia ai lo latou Tupu, o Le o lo o tula’i i le mamalu ma le maualuga e sili a’e i lo agelu ma le aupaia. O le pupula atu o Ona fofoga ia i latou ua faatumulia lea i le alofa mutimutivale. E le mafaitaulia le faapotopotoga o le au faaolaina; ua taula’i atu uma nei la latou vaai ia te Ia; ua vaaia e mata uma Lona mamalu, o fofoga ia ma Lona tino sa sili ona faatāugāina nai lo se isi lava tagata. Ua faae’e atu nei e le aao taumatu o Iesu le palealii mamalu i luga o ulu o le au manumalo. Ua taitoatasi i latou ma le palealii ua tusia ai lona lava “igoa fou” (Faaaliga 2:17), ma upu ua tusia ai, “e Paia Ieova”. Ua tuuina foi i lima uma taitasi laupama o le manumalo atoa ma le kitara. A’o sasalu mai e ta’ita’i o agelu <span type="pagebreak" id="calibre_link-589" title="538" class="pagebreak">[538]</span> le nota amata, sa taufai tāina e le faapotopotoga uma a latou kitara, ma ua āfua mai ai se leo o le pese e mālie ma matuā matagofie na’ua. E le mafai ona faamatalaina le olioli tele ua faagaeetia ai loto uma, ma ua latou alalaga ai uma i le viiga o le faamanu: “O Le na alofa mai ia te i tatou, na Ia fufulu mai foi ia te i tatou i a tatou agasala i Lona lava toto. Ua Ia faia foi i tatou ma tupu ma faitaulaga i le Atua o Lona lava Tamā. Ia ia te Ia le viiga ma le malosi e faavavau faavavau lava”. Faaaliga 1:5, 6.</p>
	<p class="standard-indented">Ua i luma nei o le faapotopotoga o le au faaolaina le aai paia. Ua tatalaina e Iesu faitoto’a penina o le aai, ma ua ulu atu nei i ai le nuu o ē sa tausi i le mea moni. Ua latou vaaia nei le parataiso a le Atua, le aiga o Atamu a’o lei agasala. Ona oo mai ai lea o lenā si’ufofoga e sili ona mālie i lo leo uma ua faalogoina e taliga, ua faapea mai: “Ua i’u nei la outou finauga. O mai ia, outou ua faamanuiaina e lo’u Tamā, ia fai mo outou tofi le malo ua saunia mo outou a’o le’i faavaeina le lalolagi”.</p>
	<p class="standard-indented">Ua faataunuuina nei le talosaga a le Faaola mo Ona soo: “Ou te loto ia i latou o ē na E foa’iina mai ia te a’u, ina ia latou faatasi ma a’u i le mea ou te i ai”. “Ua lē pōnā i luma o lona lava mamalu ma le fiafia tele”. Iuta 24. Ua tuuina atu e Keriso i le Tamā i latou na Ia faatauina i Lona lava toto, ua faapea atu: “O a’u lenei, atoa ma le fanau na E foa’iina mai ia te a’u. Ua ou tausia lava i latou na E foa’iina ma ia te a’u”. E! le ofoofogia o le alofa lavea’i! Le uiga ese o lena ituaso pe a silasila atu le Tamā Silisili Ese i le au faaolaina, o le a Ia vaaia ai Lona faatusa. Ua ave’esea nei le leo pa’ulua o le agasala atoa ma ona malaia, a ua toe lelei nei le fanau a tagata ma le Atua!</p>
	<p class="standard-indented">O le alofa e lē mafaamatalaina ua faaulufaleina ai nei e Iesu le au faamaoni i le fiafia o lo latou Alii. Ua olioli le Faaola ona ua vaaia i le malo o le lagi o agaga na Ia lavea’iina e ala i Ona puapuaga ma Lona faalumaina. O i latou foi ua togiolaina o le a auai i Lona fiafia, auā ua latou vaaia i le au faaolaina, i latou na aumaia ia Keriso e ala i a latou talosaga, a latou galuega atoa ma a latou taulaga ofo sa faia ma le alofa faamaoni. A’o latou vagavagaia le nofoalii sinasina tele, na faatumulia i latou i le olioli e le mafaamatalaina ina ua latou vaaia e na latou aumaia ia Keriso, ma latou iloa ai ua aumaia e le tasi isi, ua ta’ita’ia mai foi e i latou nei nisi agaga, ua aumaia uma lava i le taulaga o le filemu. O inā ua latou lafoina ai i lalo o latou palealii i aao o Iesu ma faamanu atu ia te Ia e faavavau.</p>
	<p class="standard-indented">A’o faapea ona faaulufaleina atu o le au faaolaina i le aai a le Atua ua faalogoina le alu a’e o le alaga o le manumalo ma le viiga. O le taimi lea o le a feiloai ai Atamu e lua. Ua tu nei le Alo o le Atua ma ua faaloaloa atu Ona aao e faafeiloa’i ai i le tamā o le fanau a tagata, o lē na Ia foafoaina, o lē na agasala i Le na faia o ia; o ana agasala foi ua tau’aveina ai nei i le tino o le Faaola faailoga o le satauro. A’o vaaia e Atamu faailoga o fao i aao o le Faaola, ua ia lē faapa’ū atu i le fatafata o lona Alii, a ua ia faapa’ū <span type="pagebreak" id="calibre_link-590" title="539" class="pagebreak">[539]</span> ifo i Ona vae i le faamaulalo tele ma ua ia alaga atu, “Ua tatau lava Oe, ua tatau lava Oe o le Tamai Mamoe na fasia!” Ua faatū mālie a’e e le Faaola ia te ia ma fetalai atu ia te ia se’ia toe tepa i lona aiga, le Etena lea ua leva ona la tete’a.</p>
	<p class="standard-indented">Na tumu i le faanoanoa le olaga o Atamu ina ua tuli’esea o ia mai Etena. Soo se lau laau e mamae, soo se manu e fasia mo taulaga, soo se mala e aafia ai le natura o mea, soo se ila ma soo se pisia e faaopoopo i le amio a le tagata, sa avea ia mea uma ma faamanatu ia te ia o lana agasala. Na ia matuā tiga ma faanoanoaa a’o ia vaai atu i le tupu tele a’e o le agasala. O ana lapata’iga e faatatau i le agasala na fetaia’i ma tauemuga a’o faasino mai lima o ana fanau ia te ia ma fai mai o ia lava na mafua ai le agasala. Sa ia tau’ave pea ma le onosa’i ma le loto maulalo le faasalaga o le agasala mo ni tausaga toetoe atoa le afe. Sa lagona e ia lona salamō faamaoni i lana agasala ma faalagolago atu ai i le manuia mai le Faaola ua folafolaina mai. Na faapena ona alu ifo o ia i le tuugamau ma le faamoemoe mo le aso o le toe tutū mai. Ua toe faaleleia e le Alo o le Atua le to’ilalo ma le pa’ū o le tagata; ma ua toe faafoisia nei Atamu i lona ulua’i mamalu e ala i le galuega o le togiola.</p>
	<p class="standard-indented">Ua faatumulia o ia i le olioli a’o ia toe vaai atu i laau sa masani ona avea o lona fiafiaga - o laau lava ia sa ia tauina o latou fua i aso o lona mamā ma le leai o se agasala. Ua ia vaaia foi vine sa teuteuina e ona lava lima, ma fugalaau sa ia fiafia e tausia lelei. Ua amata nei ona ia talitonu ma malamalama o le Etena moni lava lenei ua toe faafoisia mai, ma ua sili atu nei lona matagofie nai lo le taimi na tuli’esea mai ai o ia. Ua ta’ita’iina atu nei o ia e le Faaola i le laau o le ola; ua Ia tauina lona fua ma fai atu ia te ia e ai. Ua ia vaavaai solo nei i ona autafa ma iloa ai se motu o tagata o lona aiga ua faaolaina, ma ua tutū nei i totonu o le parataiso a le Atua. Ona lafoina ai lea i lalo e ia o lona palealii pupula i aao o Iesu, ma ua ia faapa’ū atu i Lona fatafata ma fusi atu i le Faaola. Ua ia pa’i atu i le kitara auro, ona taufai tali mai ai lea o itu uma o le lagi i le pese o le manumalo, “Ua tatau lava Oe, ua tatau lava Oe, ua tatau lava Oe le Tamai Mamoe na fasia, ma ua soifua pea!” Ua vivii ai foi le aiga o Atamu i lea lava pese, ma ua lafo uma i lalo e i latou o latou palealii i aao o le Faaola, a’o faapea ona latou ifo atu i Ona luma i le faaneetaga.</p>
	<p class="standard-indented">O lenei toe faatasiga ua molimauina e agelu o ē sa taufaitagi ina ua pa’ū Atamu. Peitai na latou toe olioli ina ua toe tu mai Iesu ma afio atu i le lagi, ina ua Ia tatalaina puipui o le tuugamau mo i latou uma o ē faatuatua i Lona suafa. Ua latou vaaia nei le taunuuga o le galuega o le faaolataga, ma ua faaopoopo atu nei o latou leo i le pese o le faamanu.</p>
	<p class="standard-indented">O luma o le nofoalii ua i ai le sami tioata, le sami tioata lea ua foliga mai ua fefiloi ma le afi ona o le pupula tele o le mamalu o le Atua. O luga o lenei sami tioata ua potopoto ai nei i latou uma o e “ua manumalo i le manu fe’ai ma lona faatagata, atoa ma lona faailoga, ma le faitau aofai o <span type="pagebreak" id="calibre_link-591" title="540" class="pagebreak">[540]</span> lona igoa”. Ua latou tutū nei faatasi ma le Tamai Mamoe i le Mauga o Siona, “ua ia i latou kitara a le Atua”; o lo latou faitau aofai e selau fasefulu ma le fa o afe o e ua faatauina mai tagata. Ua faalogoina foi, e pei o le taalili o vai e tele, e pei foi o le leo o se faititili tele, “le leo o e ta kitara ua ta i a latou kitara”. ma ua latou pepese foi “se pese fou” i luma o le nofoalii; e le mafai foi e se tasi ona a’oina lea pese vagana le to’a selau fasefulu ma le fa o afe. O le pese lea a Mose ma le Tamai Mamoe - le pese o le lavea’iga. E leai se tasi, sei vagana lava le selau fasefulu ma le fa o afe, e mafai ona latou a’oina lea pese; auā o le pese o le mea na oo ia te i latou - le mea e lei oo i se isi lava vasega o tagata. “O i latou ia ua mulimuli atu i le Tamai Mamoe i mea uma e alu i ai o Ia”. O i latou nei na aveolaina a’e nai le lalolagi, mai ē o lo o ola, ma ua ta’ua i latou o “ulua’i fua i le Atua ma le Tamai Mamoe”. Faaaliga 15:2, 3; 14:1-5. “O i latou ia na o mai nai le puapuaga tele”, na latou ui mai i le taimi o puapuaga e leai sona tusa talu ona faato’ā tupu o nuu; na latou onosa’i i le tiga o le taimi o puapuaga o Iakopo; sa latou tutū e aunoa ma se fautua i le taimi na liligi mai le to’asa mulimuli o le Atua. Ae peitai ua lavea’iina i latou, auā ua “ta o latou ofu ma ua faasinasinaina o latou ofu i le toto o le Tamai Mamoe. ... Ua leai foi se pepelo i o latou gutu auā ua lē pōnā i latou i luma o le Atua. ... O le mea lea ua latou i luma ai o le nofoalii o le Atua, ua latou auauna foi ia te Ia i Lona malumalu i le ao ma le po; o Le ti’eti’e foi i le nofoalii e mau ma i latou”. Ua latou vaaia le lalolagi ua faatafunaina i oge ma faamai, o le la foi ua mu ai tagata i le mu tele, ma ua latou onosai i nei puapuaga uma, o le fia’ai atoa ma le fiainu. A e peitai, “Latou te le toe fia’aai, e le toe fiainu foi, e le ogotia i latou i le la, po o se tasi vevela; auā o le Tamai Mamoe o loo i luma o le nofoalii na te fafaga ia i latou, ma ta’ita’i ia te i latou i puna o vai ola; e soloi’eseina foi e le Atua o loimata uma nai o latou mata”. Faaaliga 7:14 -17.</p>
	<p class="standard-indented">O le a’oga o tiga ma puapuaga na aogā ai ma faatonuina ai le au filifilia a le Faaola i tupulaga uma. Sa latou savavali i ala vaapiapi o le lalolagi; ua faamamāina i latou i le ogaumu o puapuaga. Sa sauāina ma inosia ma tu’ua’ifuaina i latou, ae na latou onosa’i ona o le suafa o Iesu. Sa latou mulimuli atu foi ia te Ia i totonu o tofotofoga tiga; na latou onosai foi i le tau’aveina o o latou lava satauro ma latou ui mai ai i se ala tiga ma le matuitui. O tiga na latou ui mai ai na latou iloa ai le leaga o le agasala, atoa ma lona malosi, lona faasala, ma lona pagatia; ma ua latou vā’ai atu nei i ai ma le inoino tele. Ua faamaulaloina i latou i la latou lava vaai ina ua latou lagona le silisili ese o le taulaga ua faia mo le agasala, ma ua faatumulia ai o latou loto i le faamanu ma le faafetai. E lē tāua lenei mea ia i latou o ē lei pa’u’ū. Ua tele lo latou alofa auā ua tele foi mea ua faamagaloina ai i latou. Na latou auai i puapuaga o Keriso, o lea foi ua tatau ai ona latou auai faatasi ma Ia i Lona mamalu.</p>
	<p class="standard-indented">Ua o mai suli o le Atua mai fale malepelepe ma pa’usisi sa nofosala ai, <span type="pagebreak" id="calibre_link-592" title="541" class="pagebreak">[541]</span> mai falepuipui palapalā ma le pogisa, mai fata na fausia mo lo latou faasalaga, mai mauga, mai toafa, mai ana o le eleele ma ana i le sami. Na matitiva ma sauāina ma faatāugāina i latou i le lalolagi. E miliona ma miliona na o ifo i le tuugamau ma le faalumaina ona o lo latou tūtūmau ma le mausali, ma lo latou lē fia gaua’i atu i faasesēga a Satani. O faai’uga o faamasinoga a le lalolagi na avea ai i latou o ni pagota aupito sili ona leaga. A’o nei, “o le Atua o Ia lava le faamasino”. Salamo 50:6. Ua faalēaogāina nei faai’uga a le lalolagi. “E faate’a’eseina foi e ia le gao o lona nuu i le lalolagi uma lava”. Isaia 25:8. “E igoa foi latou, O le nuu paia; o e ua faatauina e Ieova”. Ua tofia foi e Ia “e foa’iina atu ia i latou le matagofie e sui a’i le lefulefu, o le uu o le olioli e sui a’i le faanoanoa, o le ofu e fai ai viiga e sui a’i le loto faavaivai”. Isaia 62:12; 6l:3. Ua le toe tautevateva i latou, pe puapuagatia, pe faata’ape’apeina, pe toe sauāina. E afua atu nei ona latou faatasi pea lava pea ma le Alii. Ua latou tutū nei i luma o le nofoalii ua oofu i ni ofu sisina e sili atu ona tautele i lo ni ofu na oofu ai ē aupito sili ona mamalu o le lalolagi. Ua faapaleina foi i latou i palealii e sili atu ona pupula i lo ni palealii na faaeeina atu i tupu o le lalolagi. O aso o le tiga ma le tagi auē ua faai’uina nei e faavavau. O le Tupu o le mamalu ua Na soloi’esea loimata uma i o latou mata; ua ave’esea foi mafua’aga uma o le faanoanoa. A’o talotalo atu a latou laupama, ua latou alalaga a’e i le pese o le faamanū, e manino, e mālie, ma e ō gatasi vaega uma; na taufai alalaga leo uma sei oo ina faatumulia itu uma o le lagi i lea vii, “O i ai le faaolataga i lo tatou Atua o Le ti’eti’e i le nofoalii, atoa ma le Tamai Mamoe”. O e uma foi o nonofo i le lagi ua latou tali mai e faapea: “Amene, ia i lo tatou Atua le faamanū, ma le viiga, ma le poto, ma le faafetai, ma le mamalu, ma le mana, ma le malosi e faavavau faavavau lava”. Faaaliga 7:10, 12.</p>
	<p class="standard-indented">Ua na o se vaega papa’u o le mata’upu o le faaolataga ua mafai ona tatou malamalama i ai i lenei olaga. E mafai e o tatou mafaufau vaivai ona manatunatu ma le naunauta’i i le faalumaina atoa ma le mamalu, le ola atoa ma le oti, o le amiotonu ma le alofa tunoa, o mea uma ia ua feiloai i le satauro. Peitai e lē mafai e le malosi sili e oo i ai o tatou mafaufau ona malamalama i le atoaga o lea mata’upu. Ua na ona tatou malamalama ma le faanenefu i le umi ma le lautele, le loloto ma le maualuga o le alofa togiola. E le atoatoa lo tatou malamalama i le fuafuaga o le faaolataga, e oo lava i le taimi o le a iloa ai le au faaolaina e faapei ona iloatinoina o i latou. Peitai o le a tatalaina mai malamalama’aga fou i le mafaufau ma’elega, ma le loto e fia su’esu’e i le ola e faavavau. E ui lava ina ua mavae atu faanoanoaga ma tiga atoa ma tofotofoga o le lalolagi, ma ua ave’esea foi le mafua’aga o ia mea uma, o le a i ai pea lava i tagata o le Atua so latou malamalama’aga manino e uiga i le tau o lo latou faaolataga.</p>
	<p class="standard-indented">O le a avea le satauro o Keriso o le pese ma le autū o su’esu’ega uma a <span type="pagebreak" id="calibre_link-593" title="542" class="pagebreak">[542]</span> le au faaolaina i le ola e faavavau. O le a latou iloa le Keriso na faasatauroina pe a latou vā’ai atu i le Keriso ua faamamaluina. O le a le mafai lava ona faagaloina o lenei mea: o Le e Ona le mana na foafoaina ai ma faagaioia ai lalolagi e le mafaitaulia i le aoao o le vateatea, o Ia lava lea na faamaulalo o Ia e Ia lava, ina ia siitia a’e ai le tagata ua pa’ū. O le a le galo ia i latou sa Ia tau’aveina le luma ma le masiasi o le agasala, ma sa ufiufiina ai fofoga o Lona Tama, se’ia oo ina momomo ai Lona finagalo i le ōi o le lalolagi ua fano, ma nutimomoia ai Lona soifua i luga o le satauro i Kalevario. O Ia lea o le Alo pele o le Atua, le Silisili Ese o le lagi, o Le sa fiafia kerupi ma serafi latou te ifo i ai. O Le na faia le atulaulau uma, le Faamasino o mea uma lava, ua tuu’esea e Ia Lona mamalu ma faamaulalo ia te Ia ona o le alofa i le tagata; o le a avea lava pea lenei mata’upu o se mea e faatupuina ai le maofa atoa ma le fia vivii a’e o atulaulau uma o le foafoaga atoa a le Atua. A’o maimoa atu tagata eseese o le au faaolaina i lo latou Faaola ma vaaia ai le mamalu e faavavau o le Tamā o lo o susulu mai i Ona fofoga; a’o latou maimoaina foi Lona nofoalii e mai le vavau e oo lava i le faavavau, ma ua latou iloa ai o Lona malo e leai sona gataaga, o le a latou alalaga loa i le pese: “Ua tatau lava Oe, ua tatau lava Oe le Tamai Mamoe na fasia, ma ua E faatauina i matou mo le Atua e ala i Lou toto tāua!”</p>
	<p class="standard-indented">O le mea na latou le malamalama ai e faatatau i le satauro, ua avea nei lea mata’upu ma faamalamalama’aga o isi mea uma na latou le malamalama ai. O uiga o le Atua sa faatumulia ai i tatou i le mata’u ma le fefe, ua matagofie mai nei ma ua tatou tosina atu i ai talu ai le malamalama ua susulu mai Kalevario. Ua vaaia nei o le alofa tunoa o le Atua, ma Lona faapalepale, ma Lona alofa faamatua, e ō gatasi lava ia uiga ma Lona paia, ma Lana amiotonu, atoa ma Lona mana. A’o tatou vaaia le matalasi, le maualuga ma le faaeaina o Lona nofoalii, ua tatou vaaia foi Lona alofa i ona faaaliga eseese, ona tatou maua ai lea o se malamalama’aga fou o le faa’upuga “Lo Matou Tama e”.</p>
	<p class="standard-indented">O le a tatou malamalama ai foi i le pogai na le uia ai e le Silisili Ese se isi ala mo lo tatou faaolataga, sei vagana ai le tuuina mai o Lona lava Alo. O le taui o Lona faia o lenei taulaga o Lona olioli lea i le faatumuina o le lalolagi i ē ua togiolaina, o ē paia, o ē fiafia, o ē o le a ola pea e faavavau. O le i’uga o le finauga a le Faaola ma agaga o le pouliuli, o le olioli lea mo e ua togiolaina, ma i’u atu ai i le viiga o le Atua i augatupulaga uma o le ola e faavavau. Ua faapea lava le tāua o se agaga e to’atasi i le silafaga a le lagi, ua faamalieina ai le finagalo o le Tamā i le tau ua faia mo le togiola. Ua silasila atu foi Keriso i fua o Lana taulaga tautele, ona faamalieina ai lea o lona finagalo. <span type="pagebreak" id="calibre_link-594" title="543" class="pagebreak">[543]</span> </p>
</div>
</div>


<div class="calibre1" id="calibre_link-44">
<div class="chapter" id="calibre_link-662">
	<h2 class="chapterhead">Mataupu 41&mdash;O Le Faatafunaga O Le Lalolagi</h2>
	<p class="standard-indented">Auā ua pa’i atu i le lagi ana agasala, ua manatua foi e le Atua ana amioleaga. ...O le ipu foi na liligi mai ai e ia, ia outou liligi faaluaina atu ai ia te ia. E pei ona tele lona mitamita ma lona faamaualuga, ia faapea foi ona tele o le puapuaga ma le faanoanoa e tuuina atu ia te ia. Auā ua faapea ifo o ia i lona loto, O a’u o le tupu tama’ita’i; e le o a’u o se fafine ua oti lana tane; ou te le iloa lava se faanoanoa. O le mea lea e oo mai ai i le aso e tasi ona mala - o le oti, ma le faanoanoa, ma le oge. E susunuina foi o ia i le afi, auā e malosi lava le Alii le Atua o Le faasala ia te ia. O tupu foi o le lalolagi o e na faitaaga ma faafiafia faatasi ma ia, latou te taufaitagitu’i ona o ia ma latou faapea mai, Aue, aue Papelonia e, le aai tele ma le aai malosi! Auā o le itu aso e tasi ua oo mai ai lou i’uga”. Faaaliga 18:5-10.</p>
	<p class="standard-indented">“O faatau’oa foi i le lalolagi”, o e na tamao’aiga ona “o le faula’iga o ana mea faafiafia”, “latou te tutu mamao ma le fefe i lona puapuaga. Ua latou taufaitagi ma faanoanoa, ma faapea ane, Aue, aue le aai tele, na ofu i le ie vavae ma le pāuli, ma le mūmū, na teteu foi i auro, ma maa tāua ma penina! Auā o le itu aso e tasi ua faa’umatia ai le oloa ua sili ona tele”. Faaaliga 18:11, 3, 15-17.</p>
	<p class="standard-indented">O faasalaga ia e oo ia Papelonia i le aso tele o le to’asa o le Atua. Ua tumu le ipu o lana amioleaga; ua oo mai nei le ituaso o lona faasalaga. O le taimi e faalogoina ai le si’ufofoga o le Atua ua lavea’iina ai Lana fanau, o le taimi foi lea faato’a tete’i ai ma fāgua mafaufau o le au amioleaga. A’o lei tapunia le faitoto’a o le alofa tunoa o le Atua, sa faatauasoina i latou e Satani i ana faasesega, ma sa latou sa’ili’ili mo ni ’alofaga mo a latou amioleaga. Na femitai le au mau’oa ona o faamanuiaga e tele ua faaeaina ai lo latou tulaga; peitai na maua a latou mea e ala i le solia o le tulafono a le Atua. Latou te lei fafaga ē na fia’aai, latou te lei faalavalava i ē matitiva, latou te lei faia le amiotonu, latou te lei fiafia i le alofa. Na o lo latou lava faaeaina na latou popole i ai; na latou manana’o i viiga mai tagata. A’o lenei ua saei uma ese e le Atua mea na maua ai lo latou tulaga faaeaina, ma ua tutu mai nei i latou e leai ma se mea e tasi i o latou lima, <span type="pagebreak" id="calibre_link-595" title="544" class="pagebreak">[544]</span> leai foi ma so latou lafitaga. Ua latou ofo ma matata’u a’o latou molimauina le faatafunaga o a latou tupua, o tamao’aiga lava ia na latou faasili i luga a’e o le Atua. Ua leva ona latou sa’ilia le tamao’aiga ma faafiafiaga o le lalolagi, ae galo ai ona latou sa’ilia o le tamao’aiga faaleagaga. A’o le a nei le i’uga? Ua ma’imau o latou olaga; ua liua nei o se mea oona a latou faafiafiaga ma a latou oa. Ua mou atu nei i se taimi puupuu le faaputugā’oa na pupū i ai o latou loto i le olaga atoa.</p>
	<p class="standard-indented">Ua tumu le au amioleaga i le salamō ona ua manumalo le Atua. E le o a latou amioleaga ua latou salamō ai nei, a’o le faasalaga o le a oo mai i o latou luga. Peitai o lo o latou taumafai pea lava e sa’ili se auala e mafai ai ona latou siitaua atu i le Atua.</p>
	<p class="standard-indented">Ua vaavaai atu nei le lalolagi i tagata na latou faatauemu i ai ma fia fasioti i ai; ua latou vaavaai atu e le o āfāina i latou i le faama’i, po o afā, po o mafui’e. Ua avea le Atua o se afi e oti ai le au amioleaga; peitai o le Atua lava lea ua avea o le sulufa’iga mo Lana fanau.</p>
	<p class="standard-indented">E i ai le aufailotu latou te lei fia folafolaina le upu moni talu ai lo latou naunau i viiga mai tagata. O le taimi nei ua latou vaavaai manino atu ai i le uiga moni ma le i’uga leaga o a latou aoaoga. Ua manino mai nei sa silafia e le Atua mea uma na latou faia - a’o latou lauga atu i pulelaa, a’o latou savavali i le auala, a’o latou feoa’i ma talanoa ma tagata, na silafia nei mea uma e le Atua. O mea uma na latou faia - o lagona o le loto, o mea uma na latou tusia, o upu uma na latou faia, o galuega uma na faanofo ai tagata i le agaga faafifilemu i le agasala, o nei mea uma na avea o fatu na latou lūlūina. Lenei la ua latou vaavaai i le i’uga o la latou galuega a’o si’osi’omia i latou e le toatele o tagata ua saunia nei mo le faafanoga.</p>
	<p class="standard-indented">Ua fetalai mai le Alii: “Ua latou fofō faatauvaa le manu’a o lo’u nuu. Ua latou fai ane, E manuia, e manuia, ae leai se manuia”; “Ua outou faatiga loto o ē amiotonu i upu pepelo, ...ua outou faamalosia ē amioleaga i a latou agasala, o lea ua latou lē liliu ai ina ia faaolaina i latou”. Ieremia 8:11; Esekielu 13:22.</p>
	<p class="standard-indented">“Oi talofa i le au leoleo mamoe o ē ua fano ma faata’ape’apeina ai mamoe na ou fāgaina! ...Faauta ou te taui atu ia te outou ona o le leaga o a outou amioga”. “Outou leoleo mamoe, ia outou uiō, ma alalaga; outou ta’ita’i o le lafu, ia outou taafili i le lefulefu, auā ua oo i le ituaso e fasia ma faata’ape’apeina ai outou; ...E le maua e leoleo mamoe se mea e sola i ai, e le sao foi ta’ita’i o le lafu”. Ieremia 23:1, 2; 25:34, 35.</p>
	<p class="standard-indented">Ua iloa nei e le aufailotu ma tagata, ua leva ona latou fouvale i le Atua, le Puna o tulafono amiotonu uma. O lo latou ave’esea o le tulafono a le Atua, ua mūli’auloa mai ai le afe ma afe o amioleaga eseese - o misa, o taua ma fevaevaea’iga, seia oo ina ua tumu le lalolagi i amioleaga eseese. O le vaaiga lea ua iloa nei e i latou ua teena le upu moni ae filifilia mea sese. E le mafai e se gagana ona faamatalaina le faanaunauga ua oo ifo <span type="pagebreak" id="calibre_link-596" title="545" class="pagebreak">[545]</span> nei ia i latou nei ona o le mea ua latou faama’imauina, o le ola e faavavau. O ē sa sii i luga e le lalolagi ma latou ave i ai viiga ona o a latou atamai ma agavaa, ua ese nei la latou vaai i ia taleni. Ua latou iloa nei ua latou lē maua le ola e faavavau ona o a latou soligatulafono. Ua latou tootutuli ifo nei i luma o le au faamaoni, o e na latou faatauemu ma ula i ai, ma ua latou fai mai e moni lava e alofa le Atua ia i latou.</p>
	<p class="standard-indented">Ua iloa nei e tagata ua faaseseina i latou. Ua taufai tuua’i e le tasi le isi ona o le tulaga ua latou oo nei i ai. Peitai ua latou tutū nei ma latou tusi lima faatasi i a latou faife’au. O faife’au nei na latou vavalo maia upu suamalie ma upu lamolemole; o i latou ia na latou ta’ita’iina tagata ina ia latou faalēaogāina le tulafono, ma sauāina ē na tausi faapaia i ai. Ua leai nei se mea e sosola i ai nei faife’au. Ua latou faaali atu nei i luma o le lalolagi uma la latou galuega o le taufaasese. Ua tumu tagata i le ita ma le fia faaoolima. Fai mai la latou alaga: “Ua matou fano talu ai outou”, ma ua latou liliu atu loa i nei faife’au pepelo. O tagata nei na latou sii i latou i luga ma viia i latou; o tagata lava foi nei ua liliu atu nei i le vasega o faife’au ma fai i ai upu leaga ma fetuu. O lima o tagata nei na faapaleina i latou i le pale o viiga; o lima lava ia ua sisii a’e nei mo le fasiga o i latou. O auupega na faamoemoe e fasiotia ai le fanau a le Atua, ua faaaogaina nei e faa’uma ai le aufailotu pepelo. Ua na o le toto masaa ma fefasia’iga ua vaaia i luga o le fogaeleele uma.</p>
	<p class="standard-indented">Ua ono afe tausaga talu ona faia o le finauga tele - o le taua lea i le va o Keriso ma Ana avefe’au faalelagi, ma Satani ma ana au o le pouliuli. O lea taimi umi na galulue ai Keriso ma agelu i le tuuina mai o fe’au o le lapata’iga ma le malamalama, ina ia lavea’iina ai le fanau a tagata. Lenei la ua faai’uina filifiliga a tagata uma; ua atoatoa nei le soo faatasi a le au amioleaga ma Satani i le faiga o la latou tetee i le Atua. Ua oo mai nei le ituaso e faaiioa ai le sa’o ma le tonu o le pule a Lana tulafono ua solipalaina e le lalolagi. E le na o Satani e aafia i le taua; e aafia ai foi tagata uma. Fai mai le perofeta: “Auā o lo o ia Ieova le finauga ma nuu, ...e tuuina atu foi e Ia ē amioleaga i le pelu”. Ieremia 25:31.</p>
	<p class="standard-indented">Ua mae’a nei ona faamaufaailogaina le fanau a le Atua. Lenei la o le a alu atu le agelu o le oti, le agelu lea ua faatusaina i tagata ua i ai auupega o le oti, i le faaaliga a Esekielu. Ua tuuina atu foi ia i latou le faatonuga: “Ia outou matuā fasiotia lava toea’iina, ma taulele’a, ma taupou, ma tamaiti, atoa ma fafine; ae aua le faalatalata i se tagata ua i ai le faailoga; ia amata foi i lo’u malumalu”. Fai mai le perofeta: “Ona latou amata loa lea i toea’iina o ē na i luma o le malumalu”. Esekielu 9:1-6. E amata le galuega o le faafanoga i ē na fai ma ta’ita’i faaleagaga o tagata. O le au leoleo mamoe pepelo e muamua pa’u’ū. E leai ma se tasi e sao - o tane, o fafine, o le au talavou, ma tamaiti - e fano faatasi uma i latou.</p>
	<p class="standard-indented">“O lenei le mala e taia a’i e Ieova o nuu uma e tau ma Ierusalema. E pala lava o latou tino, a’o tutū i latou i o latou vae; e totō o latou mata i <span type="pagebreak" id="calibre_link-597" title="546" class="pagebreak">[546]</span> mea e tutū ai, e pala foi o latou laulaufaiva i o latou gutu. O lea aso foi e oo ai ia i latou le atuatuvale tele mai ia Ieova; ona taitasi ai lea ma sii a’e o le lima o le tasi e fasi ai le isi; e taitasi foi ma sii i luga o latou lima o le tasi i le tasi”. Sakaria 14:12, 13. Ua tuu faatasi nei le fefasia’iga ua faia e tagata ma le sasaaina mai o le to’asa le suia o le Atua, ma ua fano ai o le aufailotu, o ta’ita’i o malo, o tagatanuu o ē maumea ma ē matitiva, o ē maualuluga ma e faatauvaa. “O le fasi a Ieova i lea aso e afua mai i le tasi pito lalolagi e oo atu i le isi pito lalolagi; e leai nisi e taufaitagitu’i mo i latou; e le faaputuina i latou, e le tanuina foi i latou”. Ieremia 25:33-</p>
	<p class="standard-indented">O le afio mai o Iesu e fano ai le au amioleaga i le lalolagi atoa - e fano i latou i le mānava mai o Ona fofoga, ma le pupula o Lona mamalu. Ua ave e Keriso Ona tagata i le Aai a le Atua, a ua gaogaoa’i’i le lalolagi, ua leai ma se isi o totoe ai. “Faauta e faatafunaina e Ieova le lalolagi uma, Na te faafaōina, Na te faata’ape’apeina foi ē o nonofo ai”. “E matuā vetea lava le nuu; e matuā faatafunaina lava; auā ua fetalai mai ai Ieova”. “Auā ua latou solia tulafono; ua latou liliu ese le sauniga; ua latou solia le feagaiga e faavavau. O le mea lea e faaumatia ai le nuu i le faafanoga, ua faasalaina foi ē o nonofo ai; o le mea lea ua susunuina ai ē o nonofo i le nuu”. Isaia 24:1, 3, 5, 6.</p>
	<p class="standard-indented">Ua pei le lalolagi o se aai na tau ai se taua tele; ua pei o se atunuu ua faaleagaina e se afā tele. O aai tetele ma nuu ua to’ulu uma i lalo i le mafui’e; o laau tetele ua lia’iina i luga ma aa. Ua tumu le fogaeleele i ’alā ma papa ua asu mai i ai e le sami, po ua to’u’ulu mai foi i mauga ma isi vaega o le eleele. Ua taatitia mai nei ni ana tetele e faailoga ai mea na tutū ai mauga ua talia’i ese nei mai o latou faavae.</p>
	<p class="standard-indented">Ua faataunuuina nei le mea lea ua faailoa mai lona faatusa, i le toe sauniga o le Aso o le Togiola i le nuu o Isaraelu. Na mae’a loa le sauniga i le Mea e Sili ona Paia, ma ua ave’esea agasala a Isaraelu mai le malumalu, e ala i le toto o le taulaga mo agasala, ona aumaia loa lea o le ’oti ola i luma o le Alii. Ua faae’e lima o le faitaulaga sili i luga o le ulu o lenei ’oti a’o molimauina e le faapotopotoga o le nuu, ona faaali lea e le faitaulaga sili agasala uma ma soligatulafono uma a le nuu o Isaraelu i luga o le ulu o lenei oti. Levitiko 16:21. E faapena foi pe a mae’a le galuega o le togiola i le malumalu i le lagi. O le a faae’e atu i luga o Satani agasala uma a le au faaolaina, a’o molimauina e le Atua ma le au agelu a le lagi, faapea ma le au faaolaina. O le a faia le folafolaga e faailoa mai ai o Satani e pa’O i ai le sala o agasala uma na faia e le fanau a le Atua, talu ai o ia na faaosoosoina i latou ina ia faia nei agasala. E pei lava ona ave le ’oti ola i se nuu le ’ainā, o le a faapena foi ona faaaunuua Satani i le lalolagi, o se lalolagi ua faatafunaina e mala ma mafui’e, ma ua le o toe nofo ai nei se tagata.</p>
	<p class="standard-indented">Ua valo’ia mai i le tusi o Faaaliga le faaaunuua o Satani faapea ma le tulaga o le a oo i ai le lalolagi ua faatafunaina i lea taimi. Fai mai Ioane e <span type="pagebreak" id="calibre_link-598" title="547" class="pagebreak">[547]</span> afe tausaga o faatafunaina faapena le lalolagi. Ua uma ona faamatala mai e Ioane le afio faalua mai o le Alii ma le faafanoga o e amioleaga, ona fai mai lea o le perofeta: “Na a’u iloa foi le agelu ua alu ifo i le lagi, ua ia te ia le ki o le to e le gata, ua i lona lima foi le maea u’amea tele. Ua pu’e foi e ia le tarako, o le gata tuai, o le tiapolo lea ma Satani, ua ia fusifusi foi ia te ia i tausaga e afe. Ua ia lafo foi ia te ia i le to e le gata, ua pupuni foi ia te ia, ma tuuina atu le faamaufaailoga i ona luga, ina ia le toe faasesēina e ia o nuu, seia atoa ia tausaga e afe; a mavae foi ia, e tatau ona tatalaina o ia i nai aso”. Faaaliga 20:1-3.</p>
	<p class="standard-indented">O le “to e le gata” o se faatusa lea o le lalolagi i lona tulaga ua faatafunaina ma ua fenumia’i ma lē ainā. Ua molimau foi isi mau o le Tusi Paia i lenei mea. O upu nei a le Tusi Paia e faatatau i le tulaga na i ai le lalolagi i le amataga. Fai mai le Tusi Paia “sa soona nunumi le lalolagi ma ua gaogao, sa ufitia foi le moana i le pouliuli”. Kenese 1:2. Fai mai le valo’aga o le a foliga faapena le lalolagi i le taimi lea ua faaigoa ai le lalolagi o le to e le gata. Fai mai le perofeta o Ieremia a’o taula’i atu lana vaai i le aso tele o le Alii: “Na ou vaai atu i le nuu, faauta, ua tuufua ma ua gaogao; na ou vaai atu i le lagi, ua leai foi se malamalama. Na ou vaai atui i le atumauga, faauta foi, ua lūlūina ua faagateteina foi o mauga uma. Na ou vaai, faauta foi, e leai se tagata, ua lele ese foi manu felelei uma. Na ou vaai atu, faauta foi, o le fanua sa lafulemu ua avea ma vao lafuā; o ona aai uma foi ua fulisia”. Ieremia 4:23-26.</p>
	<p class="standard-indented">E afe tausaga o le a nonofo ai Satani ma ana au i le lalolagi ua tuufua. Na o le lalolagi lava lenei o le a mafai ona fealua’i ai Satani. O le a le faatagaina o ia e fai ana faaosoosoga i isi lalolagi e lei pa’u’ū. O le uiga tonu lea o le faaupuga ua saisaitia o ia i le lalolagi mo tausaga e afe. Ua le toe i ai nisi i le lalolagi na te faailoa i ai lona mana ma lona malosi. Ua matuā le mafai lava ona faia lana galuega fiafia o le taufaasese sa faia mo le tele o nei augatupulaga uma.</p>
	<p class="standard-indented">O upu nei a le perofeta o Isaia a’o ia vaai mamao atu i le taimi e faato’ilaloina ai Satani: “Oi! ua faapefea ona pa’ū mai le lagi o oe le ua pupula, le atali o le taeao? Ua lafo ifo oe i le lalolagi, o oe sa faatoilaloina malo. O oe foi sa e faapea ifo i lou loto, ou te alu a’e i le lagi, ou te siitia i luga lo’u nofoalii ia sili i fetu a le Atua. ...Mā te tutusa foi ma Le Silisili Ese. A ua tuuina ifo oe i seoli i le ta’ele o le lua. O ē vā’ai ia te oe latou te pulato’a ma mafaufau ia te oe, ma latou faapea ane, O le tagata ea lenei sa faagateteina le lalolagi, ma lūlūina malo? O ia ea lenei na faatafunaina le lalolagi, ma faalēaogāina aai sa i ai, ma le faasa’olotoina i latou ua ia ave faatagataotauaina.” Isaia 14:12-17.</p>
	<p class="standard-indented">E ono afe tausaga o gatete le lalolagi i le galuega fouvale a Satani. E ono afe tausaga o gasolosolo atu le fanau a le Atua i lona falepuipui. Semanū na te taofiofia ai i latou faatagataotaua e faavavau pe ana le afio mai Keriso ma faasa’oloto i ē na ia tuuina i lona falepuipui. <span type="pagebreak" id="calibre_link-599" title="548" class="pagebreak">[548]</span> </p>
	<p class="standard-indented">E oo lava i tagata amioleaga, ua le mafai e Satani ona fai i ai se mea. Ua faapena ona nonofo ai na o Satani ma ana au i le lalolagi, ina ia latou manatunatu loloto ai i le leaga ma le malaia na aumaia e le agasala. “E taatitia foi tupu uma o nuu i o latou tuugamau; ...a’o oe, ua lafoa’iina oe, ua leai sou tuugamau, ua pei o se tatupu ua inosia. ...E le faatasia oe ma i latou i le tuugamau, auā ua e faaumatia lou laueleele, ua e fasiotia foi lou nuu”. Isaia 14:18-20.</p>
	<p class="standard-indented">E afe tausaga o le a fealualua’i ai Satani i luga o le lalolagi ua faatafunaina, se’ia vaai lelei ai o ia i le mea ua oo i ai lana fouvalega i le tulafono a le Atua. O le a tigaina o ia i ona puapuaga i lea taimi. Talu mai lava le amataga o le agasala, e lei i ai se taimi na faaalu e Satani e mafaufau loloto ai i lana mea ua fai. Peitai ua leai nei sona malosi, ma ua tuua nei o ia e manatunatu loloto i le galuega tele na ia faia talu mai le taimi na ia fouvale ai i le faigamalo a le lagi. Ua ia vaai nei ma le mata’u i le lumana’i, i le taimi e faasalaina ai o ia ona o mea leaga uma na ia faia, atoa ma amioleaga uma na ia faaosoina tagata latou te faia.</p>
	<p class="standard-indented">Na o le olioli ma le fiafia ua oo ifo i le fanau a le Atua ina ua saisaitia Satani i tausaga e afe. Fai mai le perofeta: “O le aso e avatua ai e Ieova ia te oe le mapu mai ou puapuaga, ma lou atuatuvale, ma lou pologa, o le aso lea e te avatu ai le luma i le tupu o Papelonia (faatusa o Satani) ma ’e faapea atu, Aue! ua mavae atu lē na faasauā. ...Ua gagau e Ieova le sasa a ē amioleaga, ma le tootoo o ē na pule; o ē na faasauā e le aunoa i nuu, o ē na fai la latou pule sauā i nuu”. Isaia 14:3-6.</p>
	<p class="standard-indented">O le va o le toe tutu mai o e amiotonu ma le toe tutu mai o e amioleaga, o le vaitaimi lea o le afe tausaga e fai ai le faamasinoga o le au amioleaga. E mulimuli mai lenei faamasinoga i le afio faalua mai o Iesu, e tusa ai ma le upu a Paulo. Fai mai Paulo: “Aua tou te faamasino i se mea e tasi se’ia oo mai le ituaso ua atofaina, se’ia afio mai le Alii. O Ia na te aumaia i le malamalama mea ua natia i le pouliuli, ma faaalia mealilo o loto”. 1 Korinito 4:5. E tuuina atu foi le faamasinoga i le au paia a le Silisili Ese pe a maliu mai Le Mai Anamuā Ona Aso, e tusa ai ma le faamatalaga a Tanielu. Tanielu 7:22. O le taimi lea o lo o nofo tupu ai le au amiotonu i le lagi - ua avea i latou ma tupu ma ositaulaga i le Atua. Fai mai Ioane i le Faaaliga: “Na a’u iloa foi nofoalii, ma ua latou ti’eti’e ai, ua tuuina atu foi le faamasinoga ia te i latou”. “E avea i latou ma faitaulaga a le Atua ma Keriso, latou te fai ma tupu foi faatasi ma ia i tausaga e afe”. Faaaliga 20:4, 6. O le taimi tonu lea e faamasinoina ai e le au paia le lalolagi e pei ona valo’ia mai e Paulo i upu nei: “E faamasinoina ai le lalolagi e le au paia”. 1 Korinito 6:2. Ua latou fesoasoani ia Keriso i le faamasinoga o le au amioleaga. Latou te faatusatusa mea ua fai e le au amioleaga i le Tusi o le Tulafono, le Tusi Paia lea, ma faia le faai’uga e tusa ai ma mea ua faia i o latou tino. O le a tusia foi i le tusi o le oti le faasalaga o le a oo i e amioleaga. <span type="pagebreak" id="calibre_link-600" title="549" class="pagebreak">[549]</span> </p>
	<p class="standard-indented">E faamasinoina foi Satani ma agelu leaga e Keriso ma Ona tagata. Fai mai Paulo: “Tou te le iloa ea tatou te faamasino i agelu?” Fuaiupu 3. Ua molimau mai foi Iuta: “O agelu foi o ē na lē taofi i lo latou mamalu, a ua tuua e i latou le mea sa latou nonofo ai, ua taofia e le Atua i latou i noanoataga e faavavau i lalo o le pogisa, se’ia oo i le faamasinoga o le aso tele”. Iuta 6.</p>
	<p class="standard-indented">O le a faataunuuina lona lua o toe tutū i le faai’uga o le afe tausaga. O le taimi lea o le a toe tutū mai ai le au amioleaga mai le oti; latou te tutū atu foi i luma o le Atua mo le taliaina o lo latou faasalaga e pei ona tusia. Ua uma ona faamatalaina e Ioane le toe tutū mai o e amiotonu ona fai mai lea o ia i le Faaaliga: “A’o ē totoe o ē na oti, e le’i toe ola i latou seia atoa tausaga e afe”. Faaaliga 20:5. Fai mai le molimau a Isaia e faatatau i le au amioleaga: “E faapotopotoina i latou pei ona faapotopotoina e ua fusifusia i le lua; e tuuina foi i latou i le falepuipui; a mavae foi aso e tele, ona asiasia ai lea o i latou”. Isaia 24:22. <span type="pagebreak" id="calibre_link-601" title="550" class="pagebreak">[550]</span>  <span type="pagebreak" id="calibre_link-602" title="551" class="pagebreak">[551]</span> </p>
</div>
</div>


<div class="calibre1" id="calibre_link-45">
<div class="chapter" id="calibre_link-663">
	<h2 class="chapterhead">Mataupu 42&mdash;Ua Faai’uina Le Finauga Tele</h2>
	<p class="standard-indented">Ole i’uga o tausaga e afe e toe foi mai ai Keriso i le lalolagi. E faafeaoina mai o ia e le au faaolaina faapea ma au a agelu. A’o afio ifo o Ia i le mamalu mata’utia, ua Ia valaauina loa le au amioleaga o lo o oti ina ia tula’i mo lo latou faasalaga. Ua latou tutū a’e nei, o le motu o tagata, e toatele; e le mafaitaulia i latou, ua pei o le oneone o le sami. Se ese’esega ina ’ā vāvāmamao o i latou nei ma ē na faatutū mai i le ulua’i toe tu! Na toe tutū mai e amiotonu i le tino talavou e faavavau ma le matagofie. Peitai ua toe tutū mai le au amioleaga ma faailoga o faama’i atoa ma le oti.</p>
	<p class="standard-indented">Ua liliu atu nei mata uma o lenei faapotopotoga tele se’ia o latou vā’ai i le mamalu o le Alo o le Atua. Ua alalaga atu loa le au amioleaga i le leo e tasi ma faapea atu: “Ia manuia Le o lo o afio mai i le suafa o le Alii”. E le o le alofa ia Iesu ua mafua ai nei upu. O le manumalo o le upu moni ua sau ai nei upu i laugutu le mama. Na ō ifo le au amioleaga i o latou tuugamau ma le tetee ia Keriso; lenei ua latou toe tutū mai, o lo o tetee pea lava ia Keriso i lo latou agaga fouvale. E leai se aogā o le toe tuua i ai o se avanoa latou te fo’ia ai mea na faaletonu i o latou olaga i le taimi ua mavae. Na tuu i ai le olaga atoa, ae na latou faama’a’a pea. Afai ae toe tatala i ai le faitoto’a o le alofa tunoa, o le mea lava e tasi o le a latou faia. O le a latou soli i poloa’iga a le Atua, ma latou faia le fouvale ia te Ia.</p>
	<p class="standard-indented">O le a afio mai Keriso i luga o le mauga o Olive, le mauga lea na afio a’e ai o Ia i le lagi, le mauga lea na faamanatu atu ai e agelu i le au soo le folafolaga o Lona toe afio mai. Fai mai le perofeta: “E afio mai lava Ieova lo’u Atua ma le au paia faatasi ma oe”. “E tu Ona aao i lea aso i luga o le mauga o Olive, o lo o feagai ma Ierusalema i le itu i sasa’e; e vaeluaina foi le mauga o Olive i totonu ...o le vanu tele lava”. “E fai foi Ieova ma tupu i le lalolagi uma lava; o lea aso ua na o Ieova ai lava, ma Lona suafa e au tasi lea”. Sakaria 14:5, 4, 9. Na alu ifo mai le lagi le Ierusalema fou, i lona pupula matagofie, ma ua taatia loa i luga o le mea ua faamamāina ma saunia mo ia. Ona ulu atu loa lea i ai o Keriso ma le au paia, faatasi ma le au agelu. <span type="pagebreak" id="calibre_link-603" title="552" class="pagebreak">[552]</span> </p>
	<p class="standard-indented">Ua sauni atu loa Satani mo lana toe osofa’iga tele auā le sa’iliga o le pule aoao. Na le fiafia Satani i le taimi na saisaitia ai na o ia i le lalolagi e aunoa ma se isi na te faaseseina. Peitai ua malosi nei lona loto ina ua vaai atu i le miliona ma miliona o le au amioleaga ua toe tutu mai nei ma ua latou faatasi i lana itu. Ua tonu ia te ia lona le fia to’ilalo i lenei taua. O le a na vaevaeina lenei toatele i ni vaega’au eseese o le au amioleaga, ona faatulagaina lea o nei vaega’au uma i lalo ifo o lana tagāvai. O vaega’au uma nei o le a ala mai ai le faataunuuga o ana fuafuaga. Ua maua uma lava e Satani lenei toatele i lalo o lana pule. O lo latou teena o Keriso, o lo latou talia lava lea o le pule a le ta’ita’i o le fouvalega. Ua latou tutū nei ma sauni mo ana fautuaga, ua latou sauni foi e fai ana faatonuga. Peitai, e pei lava o lana galuega taufaasese i le lagi, na te lei faaiioa atu o ia o Satani. Fai mai lana faamatalaga o ia o le perenise e ōna le lalolagi lenei; fai mai ua ave’esea faamalosi e le Atua lona tofi. Ua ia ta’u atu i lenei motu o tagata o ia o le faaola; o lona mana foi ua toe tutū mai ai nei i latou nai tuugamau; ua toeitiiti ona ia lavea’iina loa lea o i latou mai le pule sauā. Ua leai nei le Agaga o le Atua i le lalolagi e faalavelave i faiga a Satani, ma ua faia nei ana vavega pepelo ina ia talitonu ai tagata ia te ia. O e vaivai ua ia faamalosia, ma ua faapena ona maua ai tagata uma i lona agaga fouvale ma lona malosi. Ua ta’u atu i ana vaega’au uma lana fuafuaga o le a ia ta’ita’ia i latou e tau ma le togalauapi a le au paia, ma latou ave faamalosia ai le Aai o le Atua. Ua soona fiafia o ia a’o ia vaai atu i le miliona ma miliona e lē mafaitaulia o ē ua faatutūina mai le oti. Fai mai o ia e leai se faaletonu o lo latou manumalo i le faato’ilaloina o le aai, atoa ma le toe faatūina o lona nofoalii ma lona malo.</p>
	<p class="standard-indented">E i ai i lena miliona ma miliona o tagata i latou na ola i luma atu o le lolo. O i latou o ni tagata tino eese ma e maoa’e foi lo latou atamamai. Peitai na latou gaua’i atu i le pule a agelu leaga, ma sa faaaogāina ai o latou agavaa ma lo latou atamai e siitia a’e ai i latou lava. O mea ofoofogia na latou faia, na viia ai i latou e tagata. Peitai o lo latou sauā ma a latou amioleaga na faaleagaina ai le lalolagi ma toetoe ai lava soloi’esea le faatusa o le Atua i tagata. O le pogai lea na soloi’esea ai i latou e le Atua mai le fogaeleele.</p>
	<p class="standard-indented">Na i ai foi i lena faapotopotoga tele tupu ma ta’ita’i’au o ē na latou faato’ilaloina malo. O i latou o ni tagata totoa ma le malolosi; e lei faia’ina lava a latou vaega’au i se taua. O ni ta’ita’i’au faamaualuluga ma le lē fia to’ilalo i se isi; o a latou faagaioiga na fefefe ai malo. Lenei ua toe tutū mai i latou, e leai se suiga ua oo i o latou uiga tuai. O le mea lava na gata ai o latou mafaufauga i le taimi o lo latou oti, o inā lava ua toe faaauau ai nei. Ua toe sauniuni tau i latou e pei lava ona latou faia i le taimi na latou pa’u’ū ai.</p>
	<p class="standard-indented">Ua faia se talanoaga a Satani ma ana agelu, ona toe talanoa lea ma nei tupu ma ta’ita’i’au malolosi. Ua latou vā’ai i lo latou malosi ma lo latou <span type="pagebreak" id="calibre_link-604" title="553" class="pagebreak">[553]</span> toatele, ona latou fai mai lea e leai se faaletonu o lo latou manumalo i le Aai ona e sili mamao le fuainumera o a latou vaega’au i lo le vaega’au o lo o i totonu o le Aai. Ua latou faataatitia loa a latou fuafuaga mo le osofa’ia o le Ierusalema Fou ina ia fai mo i latou le tamao’aiga ma le mamalu o le Aai. Ua latou taufai sauni nei mo le taua. Ua fausia auupega o le taua e i latou ua i ai lea agavaa. O ta’ita’i’au malolosi ma le ta’uta’ua i lo latou poto ma o latou manumalo, ua latou faatulagaina nei lenei faapotopotoga tele i vaega’au eseese mo le taua.</p>
	<p class="standard-indented">Ona sau loa lea o le faatonuga ina ia faagaioia loa le osofa’iga. Ua amata gaioi atu nei i luma lenei au tau e le mafaitaulia. E leai se au tau ua faapea sona toatele i le tala tuufaasolopito atoa o le lalolagi. A tuufaatasi uma au tau a malo eseese talu mai ona faia o taua i le lalolagi, e le tusa lava ma le malosi ma le toatele o lenei au tau. Ua ta’imua lava le ta’ita’i’au sili, o Satani lea, ma ua tuufaatasia nei le malosi o ana agelu mo le toe osofa’iga tele lenei. Ona mulimuli atu ai lea o tupu ma ta’ita’i’au, atoa ma le miliona ma miliona ua faavasegaina lelei i lalo ifo o o latou ta’ita’i ua tofia. Ua latou laa atu nei agai i le Aai o le Atua; e leai ma se isi e faaletonu, ua faalogo uma i le leo o le ta’ita’i. O le taimi lea na faatonuina ai loa e Keriso ina ia tapunia faitoto’a o le Ierusalema Fou. Ona si’osi’omia loa lea e vaega’au uma a Satani le aai ma sauni loa mo le osofa’iga.</p>
	<p class="standard-indented">Peitai o le taimi lea ua toe faaali mai ai Keriso se’ia vaavaai atu ia te Ia Ona fili. Ua tu mai nei e mamao ma maualuga i luga a’e o le Aai, se nofoalii ua i luga o se faavae ua faia i le auro lelei. O luga o le nofoalii ua ti’eti’e mai ai le Alo o le Atua ua si’osi’omia e le au paia ma agelu o lona malo. E leai se gagana po o se peni e mafai ona faamatalaina le matagofie ma le matalasi o le mamalu ma le malosi o Keriso. Ua si’osi’omia Keriso i le mamalu o Lona Tamā. Ua faatumulia le Aai o le Atua i Lona pupula, ma ua oo atu lea pupula i tua atu o faitoto’a o le Aai, ma ua faamalamalamaina ai le lalolagi atoa.</p>
	<p class="standard-indented">Ua pito atu i le nofoalii i latou na sili ona to’a’aga ma ma’elega i le galuega a Satani, a ua se’i’esea mai i latou ua pei o se motumotu ua se’ia mai le afi, ma sa latou mulimuli atu ai i le Faaola ma o latou loto atoa, ma lo latou malosi atoa. Na pito atu i ai ē na ola i vaitaimi o aoaoga sese ma le le faamaoni o le lalolagi. Na latou usita’i pea i le tulafono a le Atua ma latou faaatoatoaina ai loTatou olaga faa-Kerisiano, e ui lava ua faalēaogāina lea tulafono e le lalolagi Kerisiano. O i latou ia e miliona ma miliona i augatupulaga uma o le lalolagi, o e na maliliu faamaturo ona o lo latou faamaoni i le Atua. O tua atu o i latou ia na i ai le “motu o tagata e toatele mai atunuu uma, ma itu’aiga, ma nuu, ma gagana eseese, e le mafaitaulia e se tasi, ...ua latou tutū i luma o le nofoalii ma luma o le Tamai Mamoe, ua oofu i latou i ofu sisina, ua i ai foi lau pama i o latou lima”. Faaaliga 7:9. Na latou tau le taua, ma ua latou manumalo. Na latou tamomo’e i le taufetuliga, ma ua latou maua le taui. O le lau pama i o <span type="pagebreak" id="calibre_link-605" title="554" class="pagebreak">[554]</span> latou lima o le faatusa lea o lo latou manumalo, a’o le ofu sisina o le faatusa lea o le amiotonu a Keriso e aunoa ma se ila; ua avea nei mo latou lea amiotonu.</p>
	<p class="standard-indented">Ua pepese ma alalaga faafetai le au faaolaina; ma sa tali mai i lea itu ma lea itu o le lapotopoto o le lagi la latou viiga ua faapea mai: “O le faaolataga e pogai mai i lo tatou Atua o Le ti’eti’e i le nofoalii, atoa ma le Tamai Mamoe”. faaaliga 7:10. Na faaopoopo atu i lea faaneetaga o leo o agelu ma serafi. A’o vā’ai le au faaolaina i le malosi ma le agaga taufaaleaga o Satani, na faapena ona latou iloa ua na o le malosi lava o Keriso na mafai ai ona latou manumalo. E leai ma se isi o le au faaolaina na faapea mai ua latou maua le faaolataga ona o se mea na latou faia po o se puapuaga na latou tigaina ai. O le faaolataga e pogai mai lo tatou Atua ma le Tamai Mamoe - o le autū lea ma le totonugalemū o pese uma ma viiga o le faaneetaga.</p>
	<p class="standard-indented">Ua faia nei le faau’uga o le Alo o le Atua a’o molimauina e le faapotopotoga o ē uma na nonofo i le lalolagi atoa ma le lagi. Ua tuuina atu nei ia Keriso le pule aoao ma le mamalu silisili, o Ia o le Tupu o tupu. Ua mae’a atu lea, ona faia loa lea e Keriso o le folafolaga ua ta’u mai ai le faasalaga o i latou uma o ē ua fouvale i Lana faigamalo, i latou o ē na solia Lana tulafono, i latou o ē na sauāina Ona tagata. Fai mai le perofeta a le Atua: “Na ou iloa foi le nofoalii tele e sinasina, ma Le o ti’eti’e ai, ua sosola ese le lalolagi ma le lagi i Ona luma, e le iloa foi se mea e tu ai i la’ua. Na ou iloa foi o ē na oti, o tagatanuu atoa ma alii, o tutū i luma o le Atua, ona fofola lea o tusi; ua fofola foi ma le tasi tusi, o le tusi lea o le ola; ona faamasinoina ai lea o ē na oti i mea ua tusia i tusi, e tusa ma a latou amio”. Faaaliga 20:11, 12.</p>
	<p class="standard-indented">O le taimi e talaia ai tusi a le lagi ma ua tepa atu ai Iesu i le au amioleaga, o le taimi lea ua latou lagona ai le leaga o agasala uma na latou faia. Ua latou iloa i lea taimi le mea tonu na sipa ese ai o latou vae mai le tapulaa amiotonu a le Atua; ua latou iloa i lea taimi le mamao ma le maulalo ua oo i ai la latou solia o le tulafono a le Atua talu ai lo latou faamaualuga ma lo latou fouvale. Na latou ta’ita’ia isi e faia le agasala talu ai lo latou faamalieina o o latou tu’inanau agasala; na latou faaaogasesēina faamanuiaga a le Atua; na latou tauemuina auauna a le Atua ma teena Ana lapata’iga; o le ma’a’a o o latou loto na latou teena ai pea lava pea olega ma musumusuga a le Agaga o le Atua - ua tutu matamata tetele mai nei ia mea uma i o latou luma, e pei ua tusia i mata’i tusi afi.</p>
	<p class="standard-indented">O luga a’e o le nofoalii ua faaali mai ai le satauro. Ona faaali mai ai lea ua pei o se ata faasolo le taimi o le faaosoosoga o Atamu ma lona pa’ū, ma le faasologa atoa o laasaga eseese o le fuafuaga tele o le faaolataga. Na faaali mai le fanau mai o le Faaola i se tulaga maulalo; faapea ma Lona olaga usita’i a’o tamaitiiti o Ia; ma Lona papatisoga i Ioritana; o lana <span type="pagebreak" id="calibre_link-606" title="555" class="pagebreak">[555]</span> anapogi ma faaosoosoga i le vao; o Lana galuega na faaiioa atu ai i tagata meaalofa tāua a le lagi; o aso na faatumulia i galuega o le alofa ma le agalelei, faapea ma po na mataala ma tatalo ai na o Ia i luga o mauga. Na faaali mai foi taupulepulega a tagata loto leaga na taui mai a’i Ana faamanuiaga; ma Lona puapuaga mata’utia e le iloa e se tasi i Ketesemane a’o faamomomoina o Ia i le mamafa o agasala a le lalolagi uma. Na faaali mai foi Lona faalataina ma le tuuina atu o Ia i lima o le nuu fasioti tagata; ma mea mata’utia na oo ia te ia i lena po - o le avefaapagotaina o Ia e aunoa ma Sona tetee i ai, o le tuua na o Ia e Ona soo, o le soona fai o Ia e tagata i luga o ala tetele o Ierusalema; o le fe’avea’iga o Ia i luma o Ana, ma luma o le maota o le faitaulaga sili, ma le potu faamasino a Pilato, ma luma o le tagata sauā o Herota; o le ulagia ma le tauemuina o Ia, o le faatāugāina o Lona tino ma le faasalaina o Ia i le oti - ua faaali mai nei ma le manino ia mea uma.</p>
	<p class="standard-indented">Ona faaali atu loa lea i lenei motu o tagata e toatele vaaiga mulimuli o le galuega a Keriso i lalo nei. Ua latou vaaia Iesu o onosa’i i le tau’aveina o Lona satauro i le ala i Kalevario; na latou vaaia le Perenise o le lagi ua tautau i le satauro; ma le au ositaulaga a’o latou taliē ma fai tauemuga i le taimi o Ona toe tiga; ma le pogisa uiga ese; ma le mafui’e tele na saei mai ai i lalo papa o mauga ma matalatala ai tuugamau i le taimi na tuuina atu ai e le Faaola o le lalolagi Lona ola.</p>
	<p class="standard-indented">O le mata’utia o nei mea uma i le taimi na tutupu ai, o le mata’utia lava foi lea ua latou vā’ai uma nei i ai ma ua lagona i o latou loto. Tiga lava so latou fia tepa ese, ua le mafai e Satani po o ana agelu po o le au amioleaga uma ona latou tepa ese mai le ata o la latou galuega leaga. Ua manatua ifo lava e le tagata ia, po o le agelu ia, lana vaega na fai i nei vaaiga mata’utia. O Herota, o lē na fasiotia tama meamea o Peteleema ina ia fasiotia faatasi atu ai ma le Tupu o Isaraelu; o Herotia amioleaga, o lē o le a fafa i ai le oti o Ioane le Papatiso; o Pilato faalotolotolua; o le au fitafita lē popoi na latou tauemu ma soonafai le Tupu o le lagi; o le au ositaulaga ma faipule, atoa ma le motu o tagata o ē na alalaga ma fai atu, “Ia i luga o i matou ma a matou fanau Lona toto” - ua latou vaavaai nei ma oo ifo i o latou loto le tele o la latou amioleaga ua fai. Na i’uvale a latou taumafaiga ina ia lalafi ai mai le matalasi faalelagi ma le pupula o Ona fofoga.</p>
	<p class="standard-indented">E i ai i le toatele o le au faaolaina le au aposetolo a Keriso - ua i ai le toa malosi o Paulo, le Peteru osovale le Ioane na alofagia, atoa ma o latou uso faamaoni. Ua latou i ai faatasi ma le miliona ma miliona o e na maliliu faamaturo. A’o fafo atu o le aai o lo o i ai i latou na faia le galuega o sauaga, ma le tuuina i falepuipui, ma le fasiotia o i latou. Ua i ai i fafo Nero, le ta’ita’i na sili musa i le faasauā ma le amioleaga. Ua ia vaavaai atu nei i le olioli ma le faaeaina o ē na ia faatāugāina, o ē na avea o latou tiga ma puapuaga o sana mea fiafia. Na i ai foi le tinā o Nero se’ia molimauina <span type="pagebreak" id="calibre_link-607" title="556" class="pagebreak">[556]</span> le i’uga o lana galuega na fai i lana tama, se’ia vaai i sauaga ma amioleaga a lana tama, o fua lava ia o mea na ia totōina i le mafaufau o lana tama ma faamalosia e ala i ana mea na fai ma ana faata’ita’iga.</p>
	<p class="standard-indented">E i ai ta’ita’i pope, o epikopo katinale ma patele, o ē ua fai mai o i latou o amapasa a Keriso; peitai na latou faaaogāina sauaga tiga ma le mata’utia ina ia latou ave’esea ai le sa’olotoga o tagata o le Atua i mea tau tapua’iga. Ua i ai pope faamaualuluga, o ē na latou sii a’e i latou lava ia sili a’e i le Atua, ma fai mai ua i ai la latou pule latou te suia ai le tulafono a le Silisili Ese. Ua latou iloa nei e fuā le Atua i Lana tulafono, ma e le faamagaloina e Ia ē fai amioleaga. Ua latou iloa nei e puapuaga faatasi Keriso ma Ona tagata, ma ua latou malamalama nei i upu o Lana fetalaiga ua faapea mai: “Auā na faia e outou i le tasi o e aupito itiiti o o’u uso nei, o a’u lava lea na outou faia i ai”. Mataio 25:40.</p>
	<p class="standard-indented">Ua laulaututū atu nei le lalolagi atoa i luma o le faamasinoga a le Atua ona o le moliga o i latou o ni tagata fouvale i le malo o le lagi. E leai se isi e tu atu mo i latou i lea taimi; ua leai foi so latou ’alofaga. Ua tuuina atu loa ia i latou le sala o le oti e faavavau.</p>
	<p class="standard-indented">Ua manino mai nei ia i latou uma o le totogi o le agasala e le o le tuto’atasi ma le ola e faavavau, a’o le pologa, ma le pa’ū maulalo, ma le oti. Ua vā’ai atu nei ē amioleaga i le mea ua latou le maua nei talu ai lo latou olaga fouvale. Na latou faatauemu ma manatu faatauvaa i le talalelei ma le ola e faavavau ina ua ofoina atu ia i latou; peitai ua latou moomoo atu nei i ai. Fai mai le alaga a le tagata ua iloa lona faafanoga: “Semanū ou te maua nei mea uma, pe ana ou talia le talalelei ma le ola e faavavau. Peitai na ou faia le filifiliga e tuu mamao ese lenei mea ma lo’u mafaufau. Se mea ina ’ā valea! Ua ou faamamulu atu le filemu, ma le fiafia, ma le faamaoni, ina ia maua mai ai le pagatia, ma le masiasi, ma le leai o se faamoemoe”. Ua ioe le au amioleaga uma ua tonu ma sa’o lo latou le maua o le lagi. Na ta’u mai lava i o latou olaga la latou ta’utinoga ua faapea mai: “Matou te le manana’o i lenei Tagata (o Iesu) e pule ia i matou”.</p>
	<p class="standard-indented">Ua tutū le au amioleaga ma sioa i le faau’uga o le Alo o le Atua ua pei ua latou vā’ai i se faaaliga. Ua latou vaaia o ’u’u i Ona aao papa maa o le tulafono, le tulafono lea na latou solia ma manatu faatauvaa i ai. Ua latou vaaia le maofa ma le olioli e le mafaatusaliina o le au faaolaina, ma latou faalogoina le alu a’e o a latou viiga o le faaneetaga. A’o pa’i mai e pei o se savili le mālū ma le mālie o ia viiga i o latou luga, ua faapena ona aafia atu ai ma i latou i fafo o le Aai i le agaga o le faaneetaga. Ua faapena ona latou taufai alalaga faatasi ai ma fai mai: “Le Alii e, le Atua e Ou le malosi uma lava, ua tetele Au galuega e ofo ai; e tonu ma faamaoni Ou ala, le Tupu o le au paia e”. Faaaliga 15:3. Ua latou taufai faapa’u’ū fāō ma ifo atu i le Perenise o le ola.</p>
	<p class="standard-indented">Ua pei ua pepē tino o Satani ua le mafai ona gāioi a’o ia sioa i le <span type="pagebreak" id="calibre_link-608" title="557" class="pagebreak">[557]</span> pupula matalasi ma le mamalu o Keriso. Ua na manatuaina nei le maualuga o le tulaga na ia tu ai, ma le maulalo ua ia pa’ū nei i ai. Na tu o ia o se kerupi faamālumalu, o se serafi pupula, o le atalii o le taeao; ae se’ia faauta nei i le pa’ū maulalo ua oo i ai! Ua ia vaaia nei se isi ua tu i le tulaga na ia tu ai e pito i le Tamā, e faamālumalu ma ufiufi i Lona pupula. Ua ia molimauina a’o faaeeina atu le palealii i le ao o Keriso e se agelu tino ese i lona maualuga ma lona mamalu matalasi, ma ua ia lagona o le vaega faaeaina lava lea o le faauuga semanu o ia na te faia.</p>
	<p class="standard-indented">Ua manatua e ia le lagi i le taimi o lona mamā ma lona paia, le taimi o le fiafia ma le filemu, se’ia oo ina faia ana muimuiga i le Atua, ma faailoa lona loto leaga ia Keriso. Ua toe oo ifo uma lava ia te ia e pei o se ata manino ana moliga pepelo na faia i le lagi, o lana fouvale, o ana mea taufaasese na fai ina ia toatele ai nisi o le au agelu latou te tutū faatasi i lana fouvalega, o lona faama’a’a pea lava pea i le taimi umi na tuuina atu ia te ia e le Atua e toe fuata’i ai ma maua ai e ia le faamagaloga a le Atua. Ua manino le faasolosolo mai uma o nei mea ia te ia. Ua ia manatunatu nei i lana galuega i le lalolagi ma le i’uga ua oo i ai - e pei o le feitaga’i i le va o tagata, o le mata’utia o fasiotigatagata, o le tutū a’e ma le toe pa’u’ū ifo o malo, o le lafotūina o nofoalii, o le faasologa umi o taua ma fevaevaea’iga ma fouvalega i le va o malo ma totonu o malo. Ua ia manatua ana taumafaiga faifaipea ina ia faaleaga ai ma tetee i le galuega a Keriso, ma saga toso ifo ai pea le tagata i se tulaga e sili ona maulalo. Ua ia vaai i le i’uvale o ana fāufauga ina ia faa’umatia ai le au faamaoni a Keriso. A’o tepa ifo Satani i lona malo, ma fua o ana galuega, na o le malaia ma le faafanoga na ia vaaia. Ua ia faaseseina lenei motu o tagata e fia miliona, ina ia latou talitonu ua i o latou lima le Aai a le Atua ma ua leai se faaletonu o lo latou manumalo; ae na te iloa lelei lava o le pepelo lea mea. Ua faafia ona faato’ilaloina o ia i le faasologa mai o le finauga tele! Ua na iloa lelei lava le mamalu matalasi ma le malosi o le mana o le Silisili Ese.</p>
	<p class="standard-indented">O le sini e lē suia lava o Satani o lona sa’ilia lea o ni mea e ’alofaga i ai, ina ia ta’uleleia ai ana galuega ae pa’ū ai le leaga o le fouvalega i luga o le faigamalo a le Atua. O le mea lava lenei na faaalu uma i ai le malosi o lona mafaufau ma le ma’ai o lona fai’ai. Na fai ma le mae’ae’a ana galuega, na faamanuiaina foi le tele o ana taumafaiga ina ia faaseseina ai le miliona ma miliona o tagata, ina ia latou talitonu i ana pepelo e faatatau i le finauga tele ma lona mafua’aga. Ua fia afe tausaga o fai e Satani lenei mea o le a’oa’oina o le mea sese ae faaigoa o le upu moni. Peitai ua oo mai nei le taimi e faato’ilaloina ai e faavavau le fouvalega, ma faaaliali manino a’e ai le uiga moni o le amio a Satani, faapea ma lona tala faasolopito atoa. Ua aliali a’e nei lona uiga moni i lana toe osofa’iga tele ona o le fia lafotūina o Keriso, ma le faaumatiaga o Ona tagata, ma le ave faamalosi o le Aai o le Atua. Ua vā’ai nei le au amioleaga ma agelu leaga i <span type="pagebreak" id="calibre_link-609" title="558" class="pagebreak">[558]</span> le malaia atoatoa o lana galuega. Ua molimauina nei e le au faaolaina ma agelu a le lagi le atoaga o ana pepelo ma ana fāufauga e tetee atu ai i le malo o le Atua. Ua leai nei se isi e mana’o ia te ia.</p>
	<p class="standard-indented">Ua iloa nei e Satani ua le talafeagai o ia ma le lagi talu ai lana fouvalega. Ua fia senituri o fiafia o ia e fai le tetee i le Atua; o le a avea o se mea tiga ia te ia le mamā, ma le filemu ma le nofo lelei o le lagi pe afai ae oo atu nei o ia i ai. Ua uma ai lava i lea taimi ana moliga pepelo e faatatau i le alofa tunoa ma le amiotonu o le Atua. O uiga leaga na ia taumafai e tuua’ifua i le Atua ua foi mai uma nei i ona luga. Ona punou ifo ai lea o Satani ma faaiioa mai le amiotonu o le faasalaga ua tuuina atu ia te ia.</p>
	<p class="standard-indented">“Le Alii e, o ai se lē mata’u ia te oe, ma vivii atu i lou suafa? Auā ua na o oe e lelei; auā e o mai nuu uma lava, ma latou ifo i ou luma; auā ua faaalia au faamasinoga tonu”. Faaaliga 15:4. Ua manino uma nei le ese’esega i le va o le upu moni ma mea taufaasese i le finauga tele. Ua fofola atoa atu nei i luma o agelu faapea ma tagata i’uga leaga o le fouvale, ma i’uga leaga o le ave’esea ma le faalēaogāina o le tulafono a le Atua. Ua faataatia atu nei i luma o le atulaulau uma o le foafoaga a le Atua, le ese’esega mamao o pulega a Satani ma le faigamalo a le Atua. Ua ta’usalaina Satani e ana lava galuega. Ua ioe nei le atulaulau uma ma le foafoaga atoa a le Atua i le moni ma le faamaoni o le poto o le Atua, faapea ma Lona amiotonu ma Lona lelei. Ua iloa e tagata faapea ma agelu, o galuega uma a le Atua na faia mo le lelei e faavavau o Ona tagata, atoa ma le lelei e faavavau o le atulaulau uma na ia faia. “Ieova e, e vivii atu ia te oe mea uma na E faia; e faafetai atu foi le au paia ia te oe.” Salamo 145:10. O le a fai le tala tuufaasolopito o le agasala ma molimau e faavavau, e faaiioa ai e lē mafai ona fiafia i latou na faia e le Atua e aunoa ma Lana tulafono. Lenei la ua faataatia atu nei le tala atoa o le finauga tele i luma o le foafoaga atoa a le Atua, o ē faamaoni faapea ma ē fouvale. Ona latou alalaga ai lea i le leo e tasi ma fai mai: “E moni ma faamaoni Ou ala uma, le Tupu o le au paia e”.</p>
	<p class="standard-indented">Ua fofola atu foi i luma o le atulaulau uma ma le foafoaga atoa a le Atua le taulaga ofo na faia e le Atua ma Lona Alo mo tagata. Ua oo mai nei le ituaso e toe faaeaina ai Keriso i Lona tulaga e tatau ai, ma avatu ai ia te ia le viiga ma le faaneetaga. Ua faafiafiaina le Alo ona o le au faaolaina e toatele ua latou maua le manuia talu ai lana taulaga. O le olioli lenei na tu atu pea i Ona luma, ma mafai ai ona onosa’i o Ia i le satauro faapea le masiasi ma tauemuga. Ua Ia silasila atu nei i le au faaolaina ua faafouina i Lona faatusa, ua atoatoa ai le faamaufaailoga o le Atua ma le ata o lo latou Tupu. O i latou nei o fua o lona onosa’i i le tiga; o i latou nei ua faamalieina ai Lona finagalo. Ona faalogoina lea e le au faaolaina faapea ma le motu e toatele o le au amioleaga, le si’ufofoga o Keriso ua faapea mai: “Faauta ia i latou na faatauina i lo’u toto! O i latou <span type="pagebreak" id="calibre_link-610" title="559" class="pagebreak">[559]</span> nei na ou tiga ai, o i latou nei na ou maliu ai, ina ia latou nonofo faatasi ma a’u e faavavau”. Ona alu a’e ai lea o le viiga o le faamanu nai le au faaolaina ua fai mai: “Ua tatau lava le Tamai Mamoe na fasia ina ia tuuina atu ia te Ia le mana, ma le ’oa, ma le poto, ma le malosi, ma le faaneeneega, ma le viiga, ma le faamanu”. Faaaliga 5:12.</p>
	<p class="standard-indented">E ui lava ina ua uma ona ioe Satani i le amiotonu o le Atua atoa ma le silisili ese o Keriso, e lei suia ai lava lana amio. Ua toe oso mai foi e pei o le galu le sau o le agaga fouvale. Ua toe oo ifo nei ia te ia le fia tagolima ia Keriso, ma ua tonu ia te ia e le gaua’i o ia i lenei taua tele. Ua oo mai nei le taimi o lana toe osofa’iga tele i le Tupu o le lagi. Ua ia faataalise atu nei i le totonugalemū o le togalauapi tele a le au amioleaga ma ua taumafai ina ia maua e ona tagata le agaga o le tula’i loa ma sauni mo le taua. Peitai ua leai nei se tasi o lenei faapotopotoga tele o toe fiafia pe fia mulimuli ia Satani. Ua oo mai nei le i’uga o lona malosi. O lo o faatumulia pea le au amioleaga i le ita ma le inoino i le Atua e pei lava o Satani. Peitai ua latou iloa nei ua leai se aogā o a latou fuafuaga; e le mafai ona latou manumalo i le Atua. Ua liliu ane nei lo latou ita ia Satani ma i latou uma na fai ma ona sui i le galuega tele o le taufaasese. Ua latou liliu atu nei i le sauā faatemoni ia i latou nei.</p>
	<p class="standard-indented">Ua fetalai mai le Alii: “Ua e faatusa lou loto i le finagalo o le Atua; faauta, o le mea lea ou te aumai ai tagata ese ia te oe, o e ua mata’utia i nuu. Latou te to a’e foi a latou pelu ia leaga ai le matagofie o lou poto; latou te faaleagaina lou matagofie. Latou te ave ifo oe i le lua”. “Ou te faaumatia oe le kerupi faamālumalu nai le va o maa o le afi...ou te lafoina oe i le eleele. Ou te tuuina atu oe i luma o tupu ina ia latou vaavaai ia te oe; ...ou te avea oe ma lefulefu i le fogaeleele i luma o i latou uma o e vaavaai ia te oe; ...O malo uma na latou iloa oe o le a ofo lava ia te oe; ua mata’utia le i’uga ua e oo i ai, ma e le toe i ai lava oe e faavavau”. Esekielu 28:6-8; 16-19.</p>
	<p class="standard-indented">O auupega uma foi ma ofutau na faaaogaina i le taua o le a fai ma fafie e tafu ai le afi. Isaia 9:5. Aua ua to’atama’i Ieova i nuu uma; e oo mai foi Lona to’asa i luga o a latou vaega’au uma. Na te matuā faaumatia lava i latou. Isaia 34:2. E faatotō faaūa mai e Ia i luga o ē amioleaga o malala ola, o le afi ma le teiō; o le a fai mo latou tofi le matagi ua vevela fa’aafi. Salamo 11:16. Ona alu ifo ai lea o le afi mai le Atua i le lagi. Ua amata nei ona mavaevae le tino o le lalolagi. Ua taufai mafitifiti a’e nei i luga auupega a le Atua na natia ai i le manava o le eleele. O mavaevae i le tino o le lalolagi ua avea nei ma tofē, ma ua sasao a’e ai i le lagi le afi mata’utia. E oo lava i papa ua mumū i le malosi o le afi. Ua oo mai nei le aso e mu ai e pei o se umu le lalolagi. Ua liu suavai mea uma i le aasa o le afi. Malaki 4:1; 2 Peteru 3:10. O le fogaeleele ua pei o se sami ona ua liu suavai mea uma i le aasa o le afi. Ua oo mai le taimi e liligi mai ai le to’asa o le Atua i luga o le au amioleaga. Isaia 34:8. <span type="pagebreak" id="calibre_link-611" title="560" class="pagebreak">[560]</span> </p>
	<p class="standard-indented">Ua maua nei le taui o ē amioleaga. O nisi o le a faaumatia i se taimi puupuu; a’o nisi o le a puapuagatia mo ni aso e tele. O le a faasalaina i latou uma e tusa ai ma a latou mea na fai. Ua i luga o Satani agasala a le au amiotonu, ma o le a faapena ona puapuagatia Satani e le gata mo lana fouvalega tele, ae faapea foi agasala uma na ia faaosoina le fanau a le Atua latou te faia. O le a sili mamao atu lona faasalaga i lo i latou uma na ia faaseseina. E oo mai le oti i ē uma na ia faaseseina, ae puapuagatia lava Satani. Ua faaumatia uma nei ē amioleaga i le afi ua faamamāina ai le lalolagi. Ua mae’a nei le faasalaga o le soliga o le tulafono. Ua molimauina lenei faasalaga e le lagi ma le lalolagi, ona latou ioe ai lea i le amiotonu o Ieova.</p>
	<p class="standard-indented">Ua i’u ai nei e faavavau le galuega leaga a Satani. “Ua mapu le lalolagi uma, ua filemu lava; ua alalaga ma le fiafia ē amiotonu”. Isaia 14:7. Ona alu a’e ai lea o le alaga o le faamanū ma le viiga mai le atulaulau uma o le foafoaga atoa a le Atua. Ua pei o leo o vai e tele, ua pei foi o le taalili o faititili le sau o le viiga ua fai mai: “Aleluia, auā ua fai ma tupu le Alii le Atua e Ona le malosi uma lava”. Faaaliga 19:6.</p>
	<p class="standard-indented">A’o faamamāina le lalolagi agasala i le afi o le faafanoga, sa saogalemu lava le au amiotonu i totonu o le Aai Paia. O i latou o ē na i ai sa latou vaega i le ulua’i toe tu, e le oo i ai le pule a le oti faa lua. Ua avea le Atua o se afi o le faafanoga i le au amioleaga; peitai ua avea le Atua o se sulufa’iga o Lana fanau. Faaaliga 20:6; Salamo 84:11.</p>
	<p class="standard-indented">“Ona ou iloa lea o le lagi fou ma le lalolagi fou; auā ua mavae atu le ulua’i lagi, ma le ulua’i lalolagi”. Faaaliga 21:1. O le afi na fano ai le au amioleaga na faamamāina ai foi le lalolagi. Ua mamā ese nei faailoga uma o le malaia. E leai se afi e mu e faavavau i seoli e tau faamanatu atu ai i le au faaolaina i’uga mata’utia o le agasala.</p>
	<p class="standard-indented">Na o le tasi lava le mea o le a fai ma faamanatu o le leaga o le agasala - o tulaga manu’a ia o le a tau’aveina e faavavau e lo tatou Faaola, o faailoga o Lona maliu i le satauro. O tulaga manu’a i Lona ao, ma Lona itu, faapea ma Ona lima ma Ona vae, ona pau ia o faailoga o le a totoe mai o le galuega sauā na faia e le agasala. O faailoga o lona faalumaina o le a avea ia ma Ona mamalu aupito maualuga. O le a ta’u mai e tulaga manu’a o Kalevario Lona malosi, ma faapogai mai ai Lona viiga.</p>
	<p class="standard-indented">O le taimi lenei na tulimata’i i ai auauna a le Atua talu mai lava le taimi na tuli’esea ai Atamu ma Eva mai le faato’aga i Etena. Na tuuina mai i le tagata le lalolagi i le amataga e fai mona malo; peitai o lana agasala na mamulu ese atu ai lenei malo i lima o Satani. E faitau afe tausaga o i ai pea lenei malo i lalo ifo o le pule a Satani; peitai o le fuafuaga o le faaolataga ua toe maua uma mai ai mea na leiloa ona o le agasala. “Auā ua faapea ona fetalai mai o Ieova, o Le na faia ma faatumauina le lalolagi; Na te lei faia fua le lalolagi; na Ia faia ina ia ainā”. Isaia 45:18. Ua faataunuuina nei le ulua’i fuafuaga a le Atua - o le fuafuaga lava lea na <span type="pagebreak" id="calibre_link-612" title="561" class="pagebreak">[561]</span> faataatia ina ua faia e Ia le lalolagi ma le tagata i le amataga. Ua avea nei le lalolagi o le aiga e faavavau o le au faaolaina. “E fai lava le nuu mo tagata amiotonu, e nonofo ai pea i latou”. Salamo 37:29.</p>
	<p class="standard-indented">Ua fefefe le toatele latou te taliaina se aoaoga e foliga mai ai e faaletino le tofi e faavavau o le au faaolaina. O le mea lea ua latou sa’ilia ai ni faamalamalama’aga faaleagaga o le nuu ua tatou tulimata’i atu nei i ai e fai mo tatou aiga e faavavau. Na fetalai Keriso i Ona soo o le a afio o Ia i le lagi Na te saunia ai ni maota mo i latou i le lagi. O le a lē pogisa ē savavali i le afioga a le Atua e faatatau i le aiga faalelagi o le au faaolaina. Peitai, e lei vā’ai mata o tagata, pe faalogo foi o latou taliga, e lei oo ifo foi i o latou loto le maoa’e o mea ua saunia e le Atua mo i latou o ē alolofa ia te Ia. 1 Korinito 2:9. E le mafai e gagana a tagata ona faamatalaina le taui o ē amiotonu. Na o le au faaolaina lava o le a latou malamalama i ai. E le mafai e le mafaufau faaletagata ona malamalama i le mamalu ma le pupula o le Parataiso a le Atua.</p>
	<p class="standard-indented">Ua faaigoa e le Tusi Paia le tofi o le au faaolaina o se nuu. Eperu 11:14- 16. O inā o le a ta’ita’iina ai e le Leoleo Mamoe faalelagi Lana lafu mamoe i le vai o le ola. O masina uma foi o le a fua mai ai le laau o le ola; a’o ona lau e mālōlō ai nuu. E i ai foi vaitafe manino e pei o le maa tioata; o autafa o ia vaitafe o lo o i ai auala e savavali ai le au faaolaina; o ia auala ua faapaologia e laau matagofie. E matagofie foi le fofola mai o fanua laugatasi lafulemu, a’o tua atu o i ai le lalelei o mauga a le Atua. O le nuu lenei o le a fai ma aiga o le fanau a le Atua, o e ua leva ona ta’asē ma maumausolo i le lalolagi.</p>
	<p class="standard-indented">“E nonofo foi lo’u nuu i le mea e manuia ai, ma fale e saogalemu ai, ma mapusaga e filemu ai”. “E le toe maua ai se faasauā i lou laueleele; e le toe faatafunaina foi pe lepetia mea i lou nuu. O le a e faaigoaina ou pa o le Faaolataga, a’o ou puipui o le Viiga”. “Latou te faia fale ma latou mau ai; latou te totō tovine ma latou aai i o latou fua. Latou te le fai fale ina ia mau ai nisi; latou te le totō foi ina ia aai ai nisi. E uma lava i ē ua filifilia e a’u o mea na faia e o latou lima”. Isaia 32:18; 60:18, 65:21, 22.</p>
	<p class="standard-indented">“E nofo faatasi le luko ma le tama’i mamoe; e taoto foi le nameri faatasi ma le tama’i ’oti; e faatasi foi le tama’i povi ma le leona taanoa atoa ma le manu peti; e ta’ita’iina foi i latou e le tamaitiiti”. “Latou te le faia se mea leaga; latou te le faaumatia foi se mea i lo’u mauga paia”, auā ua fetalai mai ai Ieova. Isaia 11:6, 9.</p>
	<p class="standard-indented">E leai se tiga i le lagi. E le toe i ai foi ni loimata, leai ni solo o maliu, leai ni faailoga o le faanoanoa. “E leai foi se toe oti, po o se faanoanoa, po o se aue, e leai foi se toe puapuaga; auā ua mavae atu mea muamua”. “E le fai mai foi se tasi, Ua ou ma’i. E faamagaloina foi agasala a le nuu e nonofo ai”. Faaaliga 21:4; Isaia 33:24.</p>
	<p class="standard-indented">O le Ierusalema Fou lena, le laumua o le lalolagi fou, o se palealii matagofie i aao o Ieova. “O lona pupula foi e pei o se maa tāua lava, e <span type="pagebreak" id="calibre_link-613" title="562" class="pagebreak">[562]</span> pei o se maa iasepi i lona faatioata mai”. “O nuu foi o ē ua faaolaina latou te savavali i lona malamalama; o tupu foi o le lalolagi latou te aumai i ai o latou mamalu ma viiga”. Ua fetalai mai le Alii, “Ou te fiafia foi ia Ierusalema, ma ou olioli i lo’u nuu”. “Ua faatasi ma tagata le falefetafa’i o le Atua, e mau foi o Ia ma i latou; e fai foi i latou mona nuu, e ia te i latou le Atua lava, o lo latou Atua ia”. Isaia 62:3; Faaaliga 21:11, 24; Isaia 65:19; Faaaliga 21:3.</p>
	<p class="standard-indented">E le toe i ai se po i le Aai o le Atua. E le toe vaivai pe lēlavā se tasi. O le a le fiu se tasi i le faia o le finagalo o le Atua ma le tuuina atu o le viiga i Lona suafa. O le a tatou lagona pea lava le malosi faafouina o le taeao. “E le aogā foi ia te i latou se lamepa, po o le malamalama o le la; auā o le Alii le Atua na te faamalamalamaina i latou”. Faaaliga 22:5. O le a i ai se malamalama e sili mamao atu i le susulu o le la, peitai e le sesega pe tiga ai mata. O le a faamalamalamagia le Aai Paia i le pupula matagofie o le Atua ma le Tamai Mamoe. O le a faapena ona savavali le au faaolaina i le malamalama o le aso e faavavau e aunoa ma se la.</p>
	<p class="standard-indented">“Ou te lei iloa ai foi se malumalu; auā o lona malumalu o le Alii le Atua lea e Ona le malosi uma lava, atoa ma le Tamai Mamoe”. Faaaliga 21:22. O le a maua e le fanau a le Atua le avanoa sili latou te talanoa fevaaia’i ai ma Keriso ma le Tamā. E faanenefu ma le manino la tatou vaai atu nei. 1 Korinito 13:12. Ua le manino lo tatou vaaia o le faatusa o le Atua i Lana foafoaga, ma Lana galuega i olaga o isi tagata. Peitai o inā tatou te fevaaia’i ai ma Ia e aunoa ma se ie puipui e va a’i i tatou. O le a tatou tutū i Ona luma ma tatou matamata i le pupula o Ona fofoga.</p>
	<p class="standard-indented">O le mafutaga mama ma le au paia, o le ’au’aumea faatasi ma agelu paia ma le au faamaoni mai augatupulaga uma, o ē ua ta o latou ofu ma ua faasinasinaina i le toto o le Tamai Mamoe, o le agaga faalelagi ua fusia faatasi ai le aiga uma i le lagi atoa ma le lalolagi - o mea uma nei o le a fesoasoani i le faamautuina o le fiafia o le au faaolaina.</p>
	<p class="standard-indented">O le a le uma le fiafia o le au faaolaina latou te manatunatu ai pea i le ofoofogia o le mana foafoa o le Atua, faapea ma Lona alofa togiola. O le a leai se fili sauā na te faaosoosoina i latou ina ia faagalo i le Atua. O le a faalauteleina o latou agavaa ma lo latou atamai ma a latou taleni. O le a lē fiu le mafaufau pe vaivai foi le tino i le sa’iliga o le poto. Tusa lava po o le a le maualuga o le sini e manana’o i ai le au faaolaina, o le lagi e mafai ona faataunuuina ai. Peitai o le a i ai pea lava isi sini e sili atu lo latou maoa’e o le a tutū mai pea i o latou luma; o le a i ai isi mea ofoofogia e ao ona tausili i ai; o upu moni fou e ao ona malamalama i ai; ma maiaupu fou o le a avea ma lu’iga i le mafaufau, ma le loto atoa ma le tino.</p>
	<p class="standard-indented">O le a matala mai i le au faaolaina le tamao’aiga o le atulaulau uma o le foafoaga atoa a le Atua latou te su’esu’e ma maimoa i ai. O le a mafai ona latou lele faataalise atu i lea lalolagi ma lea lalolagi. E le mafaamatalaina le olioli o le fanau a tagata a’o latou mafuta atu ma molimauina le fiafia <span type="pagebreak" id="calibre_link-614" title="563" class="pagebreak">[563]</span> ma le poto o i latou e lei pa’u’ū. O le a latou vā’ai manino nei e aunoa ma se toe faanenefu i le mamalu o galuega a aao o le Atua - o la ma fetu ma paneta, ma lo latou faatulagaga i vaega eseese. Ua tofu le fetu po o le la ma lona auala ua atofaina i ai i le vateatea, e faataamilo ai i le nofoalii o le Atua. Ua tusia le suafa o le Atua i Ana mea uma na fai, mai le mea aupito itiiti se’ia oo i le la aupito tele; ua faailoa foi i nei mea uma le tamao’aiga o le mana ofoofogia o le Atua.</p>
	<p class="standard-indented">A’o faasolo mai selau ma selau o tausaga o le ola e faavavau, o le a maua e le au faaolaina ni faaaliga e sili ona maoa’e o le mana foafoa ma le mamalu o le Atua ma Keriso. A’o faapena ona faatupula’ia lo latou poto ma lo latou malamalama, o le a faapena foi ona tuputupu a’e lo latou alofa ma lo latou āva i le Atua, ma o le a atili ai lo latou fiafia. O le tele o mea e iloa e le tagata e faatatau i le Atua, o le maualuga foi lea o lana vaai i le amiotonu a le Atua. A’o a’oa’oina i latou e Keriso i le tamao’aiga o le faaolataga ma fuafuaga ua faataunuuina i le taua tele ma Satani, o le a olioli le au faaolaina ma atili ai lo latou alofa faamaoni. O le a faapena ona ta a latou kitara ma sii a’e leo e afe ma afe, e mano ni mano i le viiga o le faaneetaga i le Atua.</p>
	<p class="standard-indented">“Na ou faalogo foi i mea uma na faia o i le lagi, ma le lalolagi, ma lalo ifo o le lalolagi, ma mea foi o i le sami, atoa ma mea uma o i ai i ia mea, o lo o faapea atu, Ia ia te Ia o Le ti’eti’e i le nofoalii atoa ma le Tamai Mamoe le faamanu, ma le faaneeneega, ma le viiga, ma le malosi e faavavau faavavau lava”. Faaaliga 5:13.</p>
	<p class="standard-indented">Ua faai’uina nei le finauga tele. Ua le toe i ai se agasala po o ni tagata agasala. Ua mama atoatoa nei le foafoaga aoao a le Atua. Ua le toe i ai nei se leo pa’ulua e faaleagaina ai le fiafia ma le galulue faatasi o mea uma i le foafoaga aoao a le Atua. E tafe mai le ola ma le malamalama ma le fiafia mai le Atua o Le na foafoaina mea uma, ae oo atu ia mea uma i vaega eseese uma o le vateatea e le gata mai. O le a alalaga mea uma, e amata mai si mea aupito itiiti o le foafoaga a le Atua, se’ia oo atu lava i le lalolagi aupito tele, o mea e ola ma mea e lē o i ai le ola, o le a latou alalaga uma i le atoaga o lo latou olioli ma lo latou matagofie ma faapea mai, O le Atua o le alofa lava Ia.</p>
</div>
</div>


</body></html>